Znění tohoto textu vychází z díla Lakomec tak, jak bylo vydáno
vydavatelstvím J. Otty v roce 1899 (MOLIÈRE. Lakomec : veselohra o 5
jednáních. Přel. Jaroslav Vrchlický. Praha : J. Otto, 1899. 158 s.
Světová knihovna. č. 111-112).
Autorem portrétu Moliera na obálce e-knihy je Pierre Mignard.

Text díla (Moliere: Lakomec), publikovaného Městskou knihovnou v Praze,
není vázán autorskými právy.

Citační záznam této e-knihy:
MOLIERE. Lakomec [online]. Přel. Jaroslav Vrchlický. V MKP 1. vyd.
Praha : Městská knihovna v Praze, 2012 [aktuální datum citace eknihy – př. cit. rrrr-mm-dd]. Dostupné z WWW:
<http://web2.mlp.cz/koweb/00/03/66/08/78/lakomec.pdf>.

Vydání (obálka, grafická úprava), jehož autorem je Městská knihovna
v Praze, podléhá licenci Creative Commons Uveďte autora-Nevyužívejte dílo
komerčně-Zachovejte licenci 3.0 Česko.

Verze 1.0 z 1. 1. 2012.

OBSAH:

OSOBY:............................................................................................... 8
Jednání první. ........................................................................................ 9
Výstup 1. ............................................................................................ 9
Výstup 2. .......................................................................................... 12
Výstup 3. .......................................................................................... 14
Výstup 4. .......................................................................................... 18
Výstup 5. .......................................................................................... 18
Výstup 6. .......................................................................................... 23
Výstup 7. .......................................................................................... 25
Výstup 8. .......................................................................................... 27
Výstup 9. .......................................................................................... 28
Výstup 10. ........................................................................................ 29
Jednání druhé. ..................................................................................... 30
Výstup 1. .......................................................................................... 30
Výstup 2. .......................................................................................... 34
Výstup 3. .......................................................................................... 35
Výstup 4. .......................................................................................... 36
Výstup 5. .......................................................................................... 36
Výstup 6. .......................................................................................... 38
Jednání třetí. ........................................................................................ 45
Výstup 1. .......................................................................................... 45
Výstup 2. .......................................................................................... 45
Výstup 3. .......................................................................................... 46
Výstup 4. .......................................................................................... 46
Výstup 5. .......................................................................................... 47
Výstup 6. .......................................................................................... 52
Výstup 7. .......................................................................................... 53
Výstup 8. .......................................................................................... 54
Výstup 9. .......................................................................................... 55
Výstup 10. ........................................................................................ 55
Výstup 11. ........................................................................................ 56
Výstup 12. ........................................................................................ 58
Výstup 13. ........................................................................................ 60

4

Výstup 14. ........................................................................................ 60
Výstup 15. ........................................................................................ 61
Jednání čtvrté. ..................................................................................... 62
Výstup 1. .......................................................................................... 62
Výstup 2. .......................................................................................... 65
Výstup 3. .......................................................................................... 65
Výstup 4. .......................................................................................... 68
Výstup 5. .......................................................................................... 71
Výstup 6. .......................................................................................... 73
Výstup 7. .......................................................................................... 73
Jednání páté. ........................................................................................ 74
Výstup 1. .......................................................................................... 74
Výstup 2. .......................................................................................... 75
Výstup 3. .......................................................................................... 78
Výstup 4. .......................................................................................... 83
Výstup 5. .......................................................................................... 84
Výstup 6. .......................................................................................... 88

5

Jean Baptiste Poquelin (divadelním jménem Molière) narodil se
v lednu 1622 v Paříži, studoval v kolleji clermontské a u Gassendiho,
pak práva, načež vstoupil do společnosti kočujících herců. Brzy stal
se ředitelem společnosti a procestoval za 12 roků skoro celou
Francii, r. 1658 vrátil se do Paříže. Roku 1662 oženil se s Armandou
Béjartovou, která mu lehkomyslností a nevěrností svou život
ztrpčila. Herecká společnost jeho došla velké obliny u dvora i u
obecenstva, avšak literární působení Molièrovo osobně mu získalo
četných nepřátel v kruzích dvorních, literárních i církevních. Starosti
různého druhu a utrpení podrývaly život jeho podlehl konečně
prsní chorobě několik hodin po představení „Domnělého
nemocného“, při němž dostal náhle chrlení krve dne 17. února 1673.
Kněžstvo odepřelo mu církevní pohřeb. Teprve r. 1817 byly kosti
jeho na hřbitov Pere Lachaise přeneseny. Akademie postavila poprsí
jeho v své síni zasedací r. 1778, r. 1844 byl mu v ulici, kde zemřel
(Rue de Richelieu), pomník postaven.
Molière byl výborný herec komický, jehož síla byla hlavně
v nedostižné mimice. Jako člověk byl povahy vážné a spíš
melancholické. Jako spisovatel veseloher vynikl bohatstvím námětů,
hravostí obraznosti, hloubkou síly tvůrčí, zvláště v líčení povah,
svrchovaným rozmarem a vtipem v aranžování scenerie i u vedení
dialogu. Hluboká znalost člověka a tudíž velká životní moudrost,
objektivnost v posuzování lidských vad a křehkostí, šleh ironie a
satiry, za kterou se šklebí však ubohý, trpící člověk, povznášejí
některé jeho hry po bok největším dílům dramatickým vůbec hned
vedle Shakespeara. Společné měl s tímto zvlášť, že rád se opíral
v své tvorbě o kusy starší, o předlohy méně cenné svých současníků
nebo španělských, italských i antických předchůdců. Teprve
v zpracování a v detailech propukla pravá geniálnost jeho víc než ve
vymýšlení a tvoření plánů původních. Ve veselohrách a fraškách
svých bičoval všecky zvrácenosti doby, faleš, nepřirozenost,
pokrytectví, lakotu, lež, farizejství, směšné manýry žen i mužů
neúprosně. Jeho postavy žijí plným životem a jsou typy nejen doby
své, nýbrž celého člověčenstva. Umění scénické jest v jeho kusech

6

podivuhodné, řeč vždy jasná, přesná, přirozená, rozmanitá a bohatá,
vždy dle stavu hrajících osob rozlišená a pestrá.
Charakterní veselohra „Lakomec“ (L’Avare) byla sehrána poprvé
9. září 1668, látka k ní jest vzata z Plautovy veselohry Aulularia,
ovšem jen ve hlavních obrysech, ale zcela s opačným zbarvením;
kdežto u Plauta jest celek rozmarnou fraškou, zvedá se „Lakomec“
svým pochmurným zbarvením z rámce veselohry k úchvatné výši
tragické. Goethe hru neobyčejně cenil (viz rozmluvy jeho
s Eckermannem, únor 1825). Komposicí jsa slabší a dějem chudší než
jiné klassické veselohry Molièrovy, vyniká „Lakomec“ hlavně
mistrovskou kresbou Harpagona, titulní figury kusu, která jest vedle
životní své pravdivosti též parádním výkonem hereckým. V první
době dobyl „Lakomec“ doma úspěchu pouze čestného, teprve
v dobách pozdějších ožil výtečnými výkony různých herců, tak že je
dnes jednou z nejpopulárnějších her v repertoiru Molièrově.
U nás, jak známo, dobyl si výborný náš charakterní umělec a
komik Jindřich Mošna provedením „Lakomce“ v Praze i po venkově
skvělých laurův a hlavně jeho výkonu děkuje hra u nás svou stálou
přitažlivost vrstev nejširších.
Překlad tento napsán byl v letech osmdesátých; dnes byl znovu
prohlednut a opraven.
V Praze 20. dubna 1899.
Jar. Vrchlický.

7

OSOBY:
HARPAGON, otec Kleanta a Elisy, zamilovaný do Mariany.
KLEANT, jeho syn, milenec Mariany.
ELISA, jeho dcera, milenka Valerova.
VALER, syn Anselmův a milenec Elisy.
MARIANA, milenka Kleantova a milována Harpagonem.
ANSELM, otec Mariany a Valera.
FROSINA, pletichářka.
SIMON, lichvář.
JAKUB, kuchař a kočí Harpagonův.
LA FLÈCHE, sluha Kleantův.
PANÍ CLAUDE, služka Harpagonova.
BRINDAVOINE a LA MERLUCHE, sluhové Harpagona.
POLICEJNÍ KOMISAŘ a jeho PÍSAŘ.
Děj v Paříži v domě Harpagonově.

8

Jednání první.
Výstup 1.
Valer, Elisa.
VALER. Aj, spanilá Eliso, vy stáváte se zasmušilou teď, když jste
mne vlídně ujistila, že jste byla té dobroty, mne oblažiti svojí
důvěrou? Ach, vy vzdycháte, když já se raduji? Litujete již,
rcete mi, že jste mne učinila šťastným, či obáváte se toho
závazku, v které vás uvrhla moje láska?
ELISA. Ne, Valere, nikdy nemohu litovati toho, co jsem pro vás
učinila. Podléhám příliš sladké moci lásky a nemám ani síly,
přáti sobě něco jiného. Však, mám-li vám pravdu povědít,
úspěch plní mne nepokojem a já se obávám velice, že vás
miluju poněkud více než bych měla.
VALER. Co? Čeho se obávati můžete, Eliso, v své dobrotě ke mně?
ELISA. Ach! Tisíce věcí najednou: hněvu otcova, výčitek rodiny,
pomluv lidských, však nejvíce ze všeho, Valere, změny
vašeho srdce a oné zločinné chladnosti, kterou vaše pohlaví
splácí co nejčastěji příliš žhoucí důkazy nevinné lásky.
VALER. Ach! nekřivděte mi tak, posuzujíc mne tak jako ostatní
muže! Myslete si o mně, Eliso, to nejhorší, jen to ne, že bych
mohl nedostáti svým povinnostem vůči vám. Miluju vás
příliš, a moje láska bude trvati tak dlouho jako život můj.
ELISA. Ach! Valere, takto hovoří každý z vás! V slovech jest jeden
muž jako druhý! Teprve skutky jediné odhalí rozdíl, který
jest mezi vámi.
VALER. Poněvadž jediné skutky nás ukazují v pravé podstatě,
vyčkejte aspoň, až byste mohla dle nich mé srdce posuzovati

9

a nevyhledávejte na mně viny pouze v nespravedlivém
strachu ošklivé předtuchy. Nevražděte mne, prosím vás,
citelnými ranami urážlivého podezřívání, a dopřejte mi času,
bych celou řadou tisícerých zkoušek přesvědčil vás o
počestnosti své lásky.
ELISA. Ach! jak snadno dáváme se přesvědčit tím, koho milujeme!
Ano, Valere, vaše srdce je neschopno vůči mně podlosti.
Věřím pevně, že mne opravdovou láskou milujete, a že mi
zůstanete věrným; nechci již více pochybovati a musím
omeziti svůj zármutek jediné na pomluvu, která by mne
mohla stihnouti.
VALER. Ale proč jste tak nepokojna?
ELISA. Nebála bych se ničeho, kdyby každý pohlížel na vás těma
očima jako já; a já v osobě vaší nalézám dostatečné
odůvodnění všeho, co jsem pro vás učinila. Srdce mé k své
obraně má celou vaši zásluhu a opírá se o pomoc uznalosti,
již mi samo nebe k vám ukládá. Stále mám před zraky děsné
ono nebezpečí, které poprvé nás proti sobě postavilo; tu
překvapující šlechetnost, s kterou jste vlastní život nasadil,
abyste vyrval život můj zuřivosti vln; ty něžné péče vaše,
když jste mne z vody vytáhnul, a ty neustálé holdy
plamenné lásky, kterou neotřásly ani čas, ani steré překážky,
té lásky, k vůli které jste zanedbal rodiče i vlast, pro kterou
sem jste uprchnul, zde v můj prospěch svůj osud zaměnil, a
abyste mohl stále mne viděti, vstoupil do služby k mému
otci. To vše mne zajisté tak zázračně dojímá, že dle mého
zdání to ospravedlňuje závazky lásky, jež jsem vám mohla
učiniti, avšak to všecko nestačí ospravedlniti jednání mé vůči
jiným, a já pochybuju, že bych došla všade plného souhlasu.
VALER. Dle řeči vaší jedině láskou zásluhu nějakou mám v očích
vašich, a co se obav vašich týče, otec váš sám se již postará,
by vás před každým ospravedlnil, ba přílišná jeho lakota a

10

přísný způsob života, jejž s dítkami svými vede, jsou s to věci
mnohem podivnější ospravedlniti. Odpusťte, spanilá Eliso,
že takto před vámi mluvím. Víte sama, že v této kapitole lze
stěží říci něco dobrého. Leč konečně, podaří-li se mi, jak
doufám, nalézti své rodiče, nakloníme je lásce naší zajisté bez
obtíže. Čekám od nich netrpělivě zprávy, a budou-li váhati
příliš, půjdu sám je vyhledati.
ELISA. O Valere, prosím, nehýbejte se ani na krok odsud a hleďte
jen vmysliti se co možná v ducha mého otce.
VALER. Vždyť přece vidíte mé počínání, s jakou obratnou
povolností vetřel jsem se do jeho služby, v jakou škraboškou
sympatie a příbuznosti citů se halím, bych se jemu zalíbil,
jakou denně hraju úlohu, bych získal jeho lásku. A pokročil
jsem v tom znamenitě; shledal jsem, že nejlepší cestou
k získání lidí jest, přizpůsobiti se jejich náklonnostem,
souhlasiti s jejich zásadami, podkuřovati jejich slabostem a
tleskati všemu, co podniknou. Netřeba se při tom obávati, že
byste šel příliš daleko; způsob, jak je naberete buď sebe
patrnější, ti největší chytráci jdou nejvíce na lep
pochlebenství, a není nic tak drzého a směšného, co by
nespolkli, když je chvalozpěvy zasypáváme! Upřímnost
ovšem trochu trpí tímto řemeslem, ale když potřebujeme lidi,
třeba jim se přizpůsobiti, a jelikož jest pochlebenství jedinou
cestou, kterou lze jich získati, není to chybou těch, kdož
pochlebují, nýbrž těch, kteří chtějí, aby se pochlebovalo.
ELISA. Však proč nehledíte též získati podporu mého bratra pro
případ, kdyby služka chtěla vyzraditi naše tajemství?
VALER. Těžko věru ušetřiti obou. Syn i otec jsou tak různé povahy,
že těžko jest získati důvěru obou zároveň. Leč vy obraťte se
na bratra a hleďte využitkovati náš v prospěch přátelský svůj
poměr. Právě přichází. Odstoupím. Použijte této chvilky
k rozmluvě s ním, ale nevyzraďte mu z naší záležitosti víc,

11

než co za dobré uznáte!
ELISA. Nevím, budu-li míti síly, s tím se jemu svěřiti. (Valer odejde.)

Výstup 2.
Kleant, Elisa.
KLEANT. Těší mne, že tě, sestro, o samotě nalézám, tuze rád bych
s tebou mluvil, chci ti svěřiti tajemství.
ELISA. Ráda tě vyslechnu, bratře. Co mi chceš povědít?
KLEANT. Mnoho věcí v jediném slovu, sestro! Miluju!
ELISA. Ty miluješ?
KLEANT. Ano, já miluju. Leč, než v lásce své dále se odvážím, vím,
že závisím od otce, a že jméno syna mne jeho vůli podřizuje,
že nemáme zadávati slovo své bez souhlasu rodičů svých,
které nebesa učinila pánem citů a touhy naší, jimiž jen dle
návodu rodičů smíme disponovati; vím, že oni prosti každé
pošetilé vášně, spíš míň se klamati mohou než my, a
prohlédati mnohem lépe, co nám se hodí; že spíše věřiti
máme světlu jich moudrosti než zaslepenosti vášně své, a že
vír mladosti strhuje nás velmi často v nebezpečné propasti.
Povídám ti to, sestro, všecko sám, bych ti uspořil práci,
opakovati mi totéž, nebo láska má nechce ničeho
poslouchati, a já prosím, bys mi nedělala výčitek.
ELISA. Tys, bratře, dal již slovo té, kterou miluješ?
KLEANT. Posud ne, ale jsem k tomu odhodlán a já tě zapřísahám
ještě jednou, bys neuváděla důvodů, které by mne z úmyslu
toho zrazovaly.
ELISA. Což jsem takovým podivínem, bratře?
KLEANT. To nikoli; ale ty posud nemiluješ; neznáš tedy sladké

12

násilí, jímž něžná láska srdce naše ovládá a já spoléhám na
tvou moudrost!
ELISA. Ach, bratře, nemluv o mé moudrosti, aspoň jednou v životě
sklapne každému ta moudrost; a kdybych ti své srdce
otevřela, byla bych snad v očích tvých méně moudrá než jsi
sám.
KLEANT. Ach, kéž by srdce tvé jako moje…
ELISA. Ukonči dříve své vypravování a pověz, kdo jest ona, již
miluješ?
KLEANT. Mladá osoba, která teprv nedávno v tuto čtvrt se
přistěhovala, a která zdá se stvořena, by láskou každého
roznítila, kdo ji uzřel. Věř, sestro, že příroda nic milování
hodnějšího nestvořila; a já byl unesen od chvíle, co jsem ji
zočil. Jmenuje se Mariana a žije pod ochranou staré, skoro
ustavičně postonávající matky, ku které tato milování hodná
dívka chová city lásky, jakéž si představiti nedovedeš. Slouží
jí, lituje a těší ji s něžností dojemnou. Vše co začne, provádí
s ušlechtilostí nejroztomilejší, v jednání jejím kmitá tisíc
vděků, kouzlaplná něha, vše podmaňující dobrota,
úctyhodná počestnost. Ó sestro, rád bych, abys ji viděla.
ELISA. Vidím ji dost zřetelně v slovech tvých, bratře; k pochopení
její hodnoty pak mi stačí to, že ji miluješ.
KLEANT. Tajně vyzvěděl jsem, že nevede se jim právě skvěle, a že
při největší skromnosti stěží jsou s to, uhraditi nejnutnější
potřeby životní. Představ si, sestro, tu radost obohatiti toho,
koho milujeme, obratně odpomoci poněkud skromným
potřebám počestné rodiny; a pochopíš, jak mne trápí, když
lakotou svého otce nucen jsem, vzdáti se této radosti,
odříkati se toho plesu, podati této krásce důkazů své lásky!
ELISA. Ano, chápu, bratře můj, jaký jest asi tvůj zármutek.

13

KLEANT. Ó sestro, jest větší, než můžeš si představiti. Či lze něco
ukrutnějšího viděti nad vypočítavou tu spořivost, nad tuto
podivínskou vypráhlost, pod jejíž tíží hyneme? Ha, co nám je
platno, že jsme zámožní, když domůžeme se teprve tenkráte
jmění, až uplyne krásný věk mladosti a my ho nebudem
moci užiti; a když teď na vlastní potřeby se musím
zadlužovat na všech stranách, když nucen jsem s tebou
hledati denně pomoc obchodníků, chci-li se jen trochu slušně
ošatit? Odhodlal jsem se mluviti s tebou, bys mi pomohla
vyzvěděti, co asi by otec smýšlel o poměru mém a bude-li se
mi stavěti na odpor, jsem rozhodnut, odejít odsud s rozmilou
dívkou tou a jinde s ní užívati štěstí, jež nám nebe udělí.
Hledám a sháním všady k účelu tomu, kde bych si vydlužil
peníze; a pakli tvůj poměr mému se podobá a pakli oběma
otec v odpor se postaví, opustíme jej oba a osvobodíme se
z jha tohoto tyranství, v němž nás mučí jeho nesnesitelná
lakota.
ELISA. Věru, jeho vinou jest, že denně víc a víc pociťujeme ztrátu
matky a že…
KLEANT. Slyším jeho hlas. Vzdalme se trochu, bychom ukončili svá
vzájemná vyznání; pak spojíme síly své k útoku na jeho
zatvrzelost. (Odejdou.)

Výstup 3.
Harpagon, La Flèche.
HARPAGON. Kliď se hned a bez odmluvy! Táhni odsud,
zapřísáhlý darebo a šibeničníku!
LA FLÈCHE (stranou). Co jsem živ, neviděl jsem tak zlého člověka
jako tento proklatý dědek, a já myslím, ten má jistě čerta
v těle!

14

HARPAGON. Co to huhláš mezi zuby?
LA FLÈCHE. Proč mne vyháníte?
HARPAGON. A ty se ještě ptáš, lotře, po důvodech? Rychle, kliď
se, než tě zabiju.
LA FLÈCHE. Co jsem vám udělal?
HARPAGON. Tys udělal, že chci, abysi se klidil!
LA FLÈCHE. Můj pán, váš syn, nařídil mi, bych jej očekával.
HARPAGON. Jdi jej očekávat na ulici a ne v mém domě, kde stále
stojíš vztýčen jako na stráži vyzvídaje, co se kde šustne a
využitkuješ všecko! Nechci míti stále kol sebe špehouna
svého počínání a zrádce, jehož proklaté oči sledují každý
krok můj, hltají vše, co je mým, a čenichají na všech stranách,
kde co se dá ukradnout!
LA FLÈCHE. Rád bych věděl, jak vás někdo může okrásti? Což jste
k okradení, když vše uzavíráte, a jste na stráži ve dne v noci?
HARPAGON. Zavírám, co za dobré uznávám a stojím na stráži, jak
se mi zlíbí. Což není stále dost špiclů okolo, kteří na vše
pozor dávají? (Stranou.) Chvěji se, jestli jen nevypátral mé
peníze? (Nahlas.) Či nerozkřikoval jsi po městě, že ukrývám
doma peníze?
LA FLÈCHE. Vy máte schované peníze?
HARPAGON. Ne, ničemo, to jsem neřek! (K sobě.) Já se vzteknu!
(Nahlas.) Ptám se jen, jestli jsi v své zlomyslnosti podobné
řeči neroztrušoval?
LA FLÈCHE. Hm, co mi po tom, máte-li peníze, nebo ne, to je mi
pořád pět!
HARPAGON (zvedá ruku, by jej poličkoval). Ty ještě rozumuješ?
Vytáhám ti za uši, a tím ukončím tvé rozumování. Kliď se

15

odsud, naposled!
LA FLÈCHE. Nu dobrá, – já jdu!
HARPAGON. Stůj! Neodnášíš mi ničeho?
LA FLÈCHE. Co bych vám mohl odnésti?
HARPAGON. Pojď blíž, ať se přesvědčím; ukaž mi ruce!
LA FLÈCHE. Tak se podívejte!
HARPAGON. A druhou ruku!
LA FLÈCHE. Druhou?
HARPAGON. Ovšem!
LA FLÈCHE. Zde ji máte.
HARPAGON (s pokynem na jeho kalhoty). Nu, a tam jsi ničeho
nestrčil?
LA FLÈCHE. Podívejte se sám!
HARPAGON (omakávaje mu spodky). Takové široké kalhoty, jako ty
máš, jsou pravé skrýše pro kradené věci. Každého pověsit,
kdo má takové kalhoty.
LA FLÈCHE (stranou). Takový chlap by již zasloužil, čeho se tak
obává! Byla by to věru pravá rozkoš toho okrásti.
HARPAGON. Co?
LA FLÈCHE. Jak?
HARPAGON. Co to mluvíš o kradení?
LA FLÈCHE. Povídám, že mne všade prohlížíte, jako bych vás byl
skutečně okradl.
HARPAGON. To právě chci učiniti. (Hrabe se v jeho kapsách.)
LA FLÈCHE (stranou). Mor na lakotu i lakomce!

16

HARPAGON. Jak, co to povídáš?
LA FLÈCHE. Co povídám?
HARPAGON. Ano, chci vědět, co povídáš o lakotě a lakomcích?
LA FLÈCHE. Povídám: Mor na lakotu i lakomce!
HARPAGON. O kom to mluvíš?
LA FLÈCHE. O lakomcích.
HARPAGON. A kdo jsou ti lakomci?
LA FLÈCHE. Darebové a lotři!
HARPAGON. Na koho tím narážíš?
LA FLÈCHE. Čím si to lámete hlavu?
HARPAGON. Lámu si hlavu tím, čím musím!
LA FLÈCHE. Snad myslíte, že jsem mluvil o vás?
HARPAGON. Myslím, co si myslím; ale chci, bys mi řek´, ku komu
jsi mluvil, když jsi to řekl.
LA FLÈCHE. Já mluvil – já mluvil ku své čepici!
HARPAGON. A já bych mohl zas mluviti něco ku tvé hubě!
LA FLÈCHE. Můžete mi zabránit, bych neklnul lakomcům?
HARPAGON. To ne! ale zakážu ti žvaniti a býti drzým. Mlč!
LA FLÈCHE. Já nikoho nejmenuji!
HARPAGON. Já tě stluku, jestli cekneš.
LA FLÈCHE. Ať se poškrábe, koho svrbí.
HARPAGON. Budeš mlčet?
LA FLÈCHE. Ano, – budu-li muset.
HARPAGON. Ach ty!

17

LA FLÈCHE (ukazuje na kapsu své vesty). Hleďte – tu jest ještě jedna
kapsa! – Jste spokojen?
HARPAGON. Ano, jen mi to vrať a mnoho se nehrab v ní!
LA FLÈCHE. Co vám mám vrátit?
HARPAGON. Co’s mi vzal!
LA FLÈCHE. Ale já vám pranic nevzal.
HARPAGON. Opravdu?
LA FLÈCHE. Opravdu!
HARPAGON. Tedy jdi s Bohem ke všem čertům!
LA FLÈCHE (k sobě). Nu, to jsem pěkně odbyt.
HARPAGON. Nechť pálí tě to aspoň na svědomí. (La Flèche odejde.)

Výstup 4.
HARPAGON (sám). Je to věru ničema, který mi velice překáží! Ani
cítit nemohu tohoto kulhavého psa. Ba, to není maličkostí,
ukrývati v domě tolik peněz! Jak šťastný, kdo uloží dobře
své jmění a jen tolik si ponechá, čeho právě třeba k dennímu
vydání. Je to notný kus práce, najíti v celém domě úkryt
bezpečný; – já se aspoň na kufry nespolehám, jsou mi vždy
příliš podezřelé, než bych jim svěřil své peníze. Kufry jsou
právě vnadidlo zlodějů, vždy to nejprvnější, nač se odvažují.

Výstup 5.
Harpagon, Elisa a Kleant (mluví spolu a zůstávají v pozadí jeviště).
HARPAGON (stále myslí, že je sám). A přece nevím, udělal-li jsem
dobře, když jsem zakopal ve své zahradě deset tisíc tolarů,
jež mi včera byly vráceny. Deset tisíc tolarů v zlatě, toť již

18

sumička pořádná dost, aby… (Stranou zpozorovav Elisu a
Kleanta, ulekne se.) Bože, já se prozradil! Horlivost mne příliš
daleko zavedla, měl jsem za to, že mluvím nahlas sám
k sobě. (K Elise a Kleantovi.) Co chcete?
KLEANT. Nic, otče!
HARPAGON. Jste již dlouho tady?
ELISA. Právě přicházíme!
HARPAGON. Vy jste slyšeli…
KLEANT. Co, můj otče?
HARPAGON. Zde!…
ELISA. Co?
HARPAGON. Co jsem právě mluvil.
KLEANT. Ne!
HARPAGON. To se ví!
ELISA. Odpusťte…
HARPAGON. Vidím, že jste zaslechli něco z mé řeči! Mluvil jsem
sám k sobě, co to práce stojí, vydělati za dnešní doby trochu
peněz, a povídal jsem, jak je přešťastný, kdo má doma deset
tisíc tolarů!
KLEANT. Váhali jsme vás
nevyrušovali.

osloviti

z bázně, abychom vás

HARPAGON. Chtěl jsem vám to jen proto říci, aby z toho nebylo
nedorozumění a vy jste snad nemyslili, že já mám těch deset
tisíc tolarů.
KLEANT. My se nemícháme do vašich záležitostí.
HARPAGON. Dejž Bůh, abych měl těch deset tisíc tolarů!

19

KLEANT. Nemyslil bych…
HARPAGON. To by bylo něco pěkného pro mne…
ELISA. To jsou věci…
HARPAGON. Tuze bych je potřeboval.
KLEANT. Myslím, že…
HARPAGON. To bych si pomohl.
ELISA. Vy jste…
HARPAGON. A nestěžoval bych si, jak to činím, na zlé časy.
ELISA. Můj Bože, nemáte věru, otče, příčiny, abyste si stěžoval, je
známo, že jste dosti zámožným.
HARPAGON. Jak, já že jsem dosti zámožným?! Kdo to řek´, je lhář.
Není nic tak nepravdivého jako to! Darebáci roztrušují jen
takové řeči.
ELISA. Nedurděte se tak proto.
HARPAGON. To je zvláštní, že vlastní děti mé jsou mými zrádci a
stávají se mými nepřátely!
KLEANT. Což je vaším nepřítelem, kdo praví, že jste zámožný?
HARPAGON. Jakby ne! Takové řeči a pak tvé výdaje zaviní, že
jedné krásné noci přijdou zloději, by mne podřezali
v domněnce, že sedím zašit v samých dukátech.
KLEANT. Jaké pak velké výdaje si dovoluju?
HARPAGON. Jaké? Může býti něco skandálnějšího než ten
nádherný povoz, který po městě provážíš? Huboval jsem
včera tvou sestru, ale ty jsi ještě horší. To volá do nebe o
pomstu. Vzít, co máš na sobě, od hlavy do paty – toť věru
celá výbava, a jaká! Řek´ jsem ti to dvacetkrát, synu, všecky
tvé způsoby se mi velice protiví. Hraješ si mermomocí na

20

šlechtice, a tu ovšem musíš mne svlékat, chceš-li se sám takto
oblékat!
KLEANT. Jakže? Já že vás svlíkám?
HARPAGON. Což vím? Odkud jen bereš, čeho třeba k takovému
způsobu živobytí?
KLEANT. Já? otče? – Hraju, a jelikož mám ve hře štěstí, jsem živ
z peněz, které vyhrávám!
HARPAGON. To je chyba! Máš-li štěstí ve hře, máš si ho vážiti, a
ukládati vyhrané peníze na dobré úroky pro strýčka
příhodu. Tak ale rád bych věděl, o jiném již pomlčím, k čemu
jsou ty pentličky, jimiž jsi prošpikován od hlavy až k patě, a
jakby půl tuctu háčků nestačilo ku připevnění jedné
nohavice. Ovšem je to velmi nutné, vyhazovat peníze za
paruky, můžeme-li nositi vlastní svoje vlasy, které nic
nestojí! Vsadit se chci, že pentle a paruky tvoje jsou nejméně
za dvacet pistolí, a dvacet pistolí vynáší za rok osmnáct liber,
šest sous a osm halířů, aniž bys je ukládal víc než na osm ze
sta.
KLEANT. Máte pravdu!
HARPAGON. Nechme toho a mluvme o něčem jiném. (Pozoruje
Kleanta, který dává Elise znamení.) Aj! (Tiše k sobě.) Zdá se mi,
že si dávají znamení, jak by mně ukradli tobolku. (Nahlas.)
Nač si dáváte to znamení? – Co?
ELISA. Smlouváme se s bratrem o tom, kdo dříve s vámi má
promluvit, nebo chceme oba vám něco povědít!
HARPAGON. Já rovněž chci vám oběma něco povědít!
KLEANT. Chceme, otče, mluviti s vámi o ženění.
HARPAGON. Já rovněž o ženění s vámi chtěl mluviti.
ELISA. Ach, můj otče!

21

HARPAGON. Nač ten výkřik? Děsí tě, dcero moje, slovo či věc
sama?
KLEANT. Ženění může nás oba postrašiti ve smyslu, jak vy je
můžete pojímati. Bojíme se, že naše city nebudou v souhlasu
s vaší volbou.
HARPAGON. Jen trochu trpělivosti; nač se hned bouříte? Však já
dobře vím, čeho vám oběma potřebí, a nemusíte si stěžovati
ani jeden ani druhý na mé zámysly, a jelikož na jednom
konci musím začít,... (Ke Kleantovi.) zdali pak jsi zpozoroval
mladou osobu, zvanou Mariana – nebydlí právě daleko
odsud?
KLEANT (s radostí). Ano, můj otče!
HARPAGON (k Elise). A ty?
ELISA. Slyšela jsem mluvit o ní!
HARPAGON. Nu, jak se ti, synu, líbí ta dívka?
KLEANT. Je věru roztomilá.
HARPAGON. Její obličej?
KLEANT (s rostoucí radostí). Září cudností a duchem.
HARPAGON. Její zjev o způsoby?
KLEANT. Podivuhodné zajisté.
HARPAGON. Nezdá se ti, že by takové děvče zasloužilo, aby se
trochu na ni myslilo?
KLEANT (s rostoucí radostí). Ano, otče!
HARPAGON. Že by to byla žádoucí partie?
KLEANT. Bez pochyby.
HARPAGON. A že by byla vrcholem blaha svému choti?

22

KLEANT. Patrně!
HARPAGON. A přece naskytuje se tu maličká překážka, bojím se,
že by s ní nedostal její muž tolik jmění, co by mohl očekávati.
KLEANT. Ach, otče, kdož se ptá po jmění, jedná-li se o sňatek
s počestným děvčetem!
HARPAGON. Odpusť, odpusť! Ale chtěl jsem říci, že nedostanemeli vše, jak sami si přejeme, můžeme si to přece na něčem
jiném nahradit!
KLEANT. To se rozumí.
HARPAGON. To mne věru těší, že se mnou souhlasíš; počestné
vzezření toho děvčete a jeho jemnost získaly mé srdce a jsem
odhodlán ji vzíti za ženu, najdu-li tam jen trochu jmění.
KLEANT (sklamán). Aj!?
HARPAGON. Co?
KLEANT. Vy jste odhodlán, pravíte…
HARPAGON. Vzíti si Marianu!
KLEANT. Kdo? Vy, otče!
HARPAGON. Ano, já, já, já. – Co se divíš?
KLEANT. Přichází náhle na mne taková mdloba, že se musím
vzdáliti odsud.
HARPAGON. To zase přejde. Jdi rychle vypit do kuchyně sklenici
čisté vody. (Kleant odejde.)

Výstup 6.
Harpagon, Elisa.
HARPAGON. Hleďme ta paňátka, nemá to síly víc než kuře! Na

23

tom jsem se dnes usnesl pro svou osobu; a co se tvého bratra
týče, určil jsem mu jednu vdovu, o které dnes ráno jsem se
dozvěděl, a tebe dám panu Anselmovi.
ELISA. Panu Anselmovi?
HARPAGON. Ano; je to člověk v zralém věku, moudrý a opatrný,
víc mu není než padesát let, a každý mluví o jeho velkém
jmění.
ELISA (ukloní se mu). Nechci se vdávati, otče! S dovolením.
HARPAGON (ji paroduje). A já zase, má dceruško, chci, abysi se
vdala. S dovolením.
ELISA (opětně se ukloní). Prosím vás za odpuštění, otče!
HARPAGON (ji paroduje). Prosím tě za odpuštění, dcero!
ELISA (opětně se ukloní). Jsem ponížená služebnice pana Anselma,
(dělá opět úklonu) však s vaším dovolením jeho si nevezmu.
HARPAGON. Jsem váš ponížený sluha; však (opět ji paroduje)
s tvým dovolením vezmeš si ho ještě dnes večer.
ELISA. Dnes večer?
HARPAGON. Ano, dnes večer.
ELISA (ještě se uklání). To se nestane, otče!
HARPAGON (ji paroduje). To se stane, dcero!
ELISA (jej paroduje). Však ne!
HARPAGON (ji paroduje). Však ano!
ELISA (jej paroduje). Pravím, že ne!
HARPAGON (ji paroduje). Pravím, že ano!
ELISA (jej paroduje). K tomu mne nedostanete!
HARPAGON (ji paroduje). K tomu tě dostanu!

24

ELISA. Vezmu si spíše život, než takového manžela.
HARPAGON. Ty si nevezmeš život, ty si vezmeš pana Anselma;
však hleďme, jaká to smělost! Viděl kdy někdo, aby takto
mluvila dcera s otcem?
ELISA. A viděl kdy někdo, aby otec takto vdával svou dceru?
HARPAGON. To je partie, které se nedá praničeho vytýkati, a chci
se vsadit, že každý mou volbu jen schválí.
ELISA. A já se chci opět vsadit, že kdo jen má trochu rozumu, volbu
tu neschválí.
HARPAGON (uzří z dálky Valera). Hle, tam Valer, chceš, aby
rozsoudil spor náš?
ELISA. Budiž!
HARPAGON. A podrobíš se jeho úsudku?
ELISA. Ano, zachovám se dle jeho výpovědi!
HARPAGON. Platí!

Výstup 7.
Valer, Harpagon, Elisa.
HARPAGON. Pojď blíže, Valere! Vyvolili jsme tebe, abys nám
pověděl, kdo má pravdu, zda já či moje dcera?
VALER. Patrně vy, pane!
HARPAGON. A víš, o čem mluvíme?
VALER. Ne; vy však musíte míti pravdu, vy vtělený rozume!
HARPAGON. Chci ji dnes večer provdati za muže stejně bohatého
a rozumného a ta darebnice mi řekne do obličeje, že ho
nechce! Co tomu říkáš?

25

VALER. Co tomu říkám?
HARPAGON. Ano!
VALER. He, he!
HARPAGON. Co?
VALER. Nu, povídám, že v zásadě s vámi souhlasím, neboť vy máte
vždycky pravdu. Však ona také tak docela nemá křivdu, a…
HARPAGON. Tak! Pan Anselm je pěkná partie, toť urozeny
šlechtic, jemných mravů, usedlý, moudrý a dobře zařízený,
jemuž nezbylo ani jediné dítě z prvního manželství. Lze najít
lepšího?
VALER. To je pravda. Mohla by vám však říci, že se trochu
ukvapujete, a že aspoň třeba vyčkati, než jeho náklonnost
by…
HARPAGON. Toť příležitost, již třeba rychle vykořistit. Sňatek ten
poskytuje výhodu, které jinde nenajdu – on si ji chce vzíti bez
věna.
VALER. Bez věna?
HARPAGON. Ano.
VALER. Ach, již mlčím! Vida, toť důvod, který úplně mne
přesvědčuje, třeba uznati jeho váhu!
HARPAGON. Značná to bude pro mne úspora.
VALER. Zajisté a bez odporu! Ovšem může vám vaše dcera
namítati, že manželství jest nejdůležitější věcí života, že se tu
jedná o blaho neb o neštěstí celého života, a že svazek, který
má trvati až do smrti, má se uzavírati s největší opatrností.
HARPAGON. Bez věna!
VALER. Máte pravdu; to všecko rozhoduje, to se rozumí samo
sebou. Je dost lidí, kteří by vám mohli namluvit, že

26

náklonnost děvčete při takové příležitosti zasluhuje ohledu, a
že velká nestejnost věku, povahy a pocitů bývá v manželství
příčinou mnohých velmi mrzutých případů!
HARPAGON. Bez věna!
VALER. Věru, nelze tu ničeho namítati. To se rozumí! který ďábel
by tu mohl si něco vymysliti proti tomu? Či snadje to, že
množství otců, jimž na štěstí jejich dcer více záleží, než na
penězích, které jim věnem dáti mají; již nechtějí obětovati své
dcery svým zájmům a spíše se snaží uvésti v jich manželství
něžnou shodu, která udržuje v něm stálý mír, počestnost,
veselí, která…
HARPAGON. Bez věna!
VALER. Máte pravdu; to slovo zacpe ústa všemu a všem. Bez věna!
Rád bych věděl, jak vzdorovati takovému důvodu?
HARPAGON (stranou, směrem k zahradě). Ó běda, zdá se mi, že
slyším štěkot psa. Dobývá se snad někdo na mé peníze? (K
Valerovi.) Zůstaň zde, přijdu okamžitě. (Odejde.)

Výstup 8.
Elisa, Valer.
ELISA. Jaké to žerty, Valere, že s ním takto mluvíte!
VALER. K čemu jej roztrpčovat, takto lépe k cíli dojdeme.
Odporovati okázale jeho smýšlení, tím bychom si všecko
pokazili; jsouť povahy, které nestrpí odporu, vzdorné
povahy, jež každá pravda plaší, které stále narážejí o přímou
cestu rozumu, a které lze jen oklikami dovésti, kam
směřujeme. Pozor, tvařte se zatím, jako byste souhlasila
s ním, a dojdete lépe k cíli a…
ELISA. Ale ten sňatek, Valere!

27

VALER. Však najdou se překážky a zrušíme jej!
ELISA. Ale jaké, co jen nalézti, vždyť má býti uzavřen tento večeř!
VALER. Třeba žádat za odročení jeho, předstírat nějakou nemoc.
ELISA. Však poznají přetvářku, až zavolají lékaře.
VALER. Vtipkujete? Což ti něco poznají? Jděte, prosím vás, můžete
stonat, jak chcete, oni vždy najdou nějaký důvod, odkud
vaše choroba pochází!

Výstup 9.
Harpagon, Elisa, Valer.
HARPAGON (stranou, v pozadí divadla). Nebylo to nic, bohu díky!
VALER (nevidí Harpagona). Konečně poslední naše útočiště jest útěk
a jestli, krásná Eliso, vaše láska je tak pevná… (Spatří
Harpagona.) Ano, dcera jest povinna otci svému poslušností!
Nemá se právě ohlížeti po kráse svého manžela, a jakmile ten
velký důvod bez věna se objeví, má býti ochotna vzíti si toho,
koho jí otec nabízí!
HARPAGON. Výborně. To bylo dobře řečeno!
VALER. Odpusťte, pane, že jsem trochu rozhorlen, a osměluju se
takto s ní mluviti.
HARPAGON. Ó jsem tomu nadmíru rád, a přeju, si bys ovládal ji
neomezeně. (K Elise, jež odchází.) Jen utíkej, přenechám jemu
autoritu nad tebou, nebem mi svěřenou, a doufám, že se
zachováš dle slov jeho!
VALER (k Elise). Potom ještě odporujte mým důvodům. (Elisa
odejde.)

28

Výstup 10.
Harpagon, Valer.
VALER. Pane, půjdu za ní, a budu pokračovati ve svých lekcích,
které jsem jí právě udílel!
HARPAGON. Ano; budu ti povděčným opravdu!
VALER. Třeba ji držeti pevně na uzdě.
HARPAGON. Máš pravdu – je toho velmi potřebí!
VALER. Nestarejte se o to! Doufám, že dojdu cíle.
HARPAGON. Dělej, jak myslíš. Musím nyní trochu do města,
vrátím se však okamžitě.
VALER (jakoby mluvil k Elise, odcházeje směrem kudy odešla). Ano,
peníze jsou nejvzácnější věcí na tomto světě, a měla byste
děkovati nebesům, že vám dopřála takového počestného
otce. Ten ví, co to jest život! Obětuje-li se kdo a vezme-li si
dívku bez věna, je pro celý život bez vyhlídky! To je hlavní, a
bez věna se provdati, nahradí krásu, mladost, rod, čest,
moudrost a rozšafnost! (Odejde.)
HARPAGON. Ach, jaký to statečný hoch! Ten mluví jako orakul!
Šťastný, kdo může míti v domě svém takového sluhu!
(Odejde.)
Opona.

29

Jednání druhé.
Výstup 1.
Kleant, La Flèche.
KLEANT. Ach, ty lotře! Kde jsi se opět potuloval? Nerozkázal jsem
ti…
LA FLÈCHE. Ano, pane, vrátil jsem se, bych vás tu poslušně
očekával; ale váš pan otec, ten nejnemilostivější člověk na
světě, vyhnal mne, a div mne nezbil!
KLEANT. Nu a jak naše záležitost pokročila? Čas kvapí víc než
jindy. Od té doby, co jsem tě viděl, seznal jsem, že otec můj je
mým sokem!
LA FLÈCHE. Váš otec je zamilován?
KLEANT. Ano, a já měl velký kříž, utajiti před ním své zděšení nad
touto novinou.
LA FLÈCHE. On a milovat! Kýho čerta počíná? Chce si dělati blázna
z lidí? Byla kdy láska na světě pro lidi jeho druhu?
KLEANT. Trestem za moje hříchy vlezla mu ještě teď láska do
hlavy!
LA FLÈCHE. Proč mu ale zatajujete svou lásku?
KLEANT. Aby měl méně podezření, abych mohl v případě potřeby
snadněji překazili jeho sňatek! Však jaké zprávy přinášíš?
LA FLÈCHE. Ó pane, dlužníci jsou nešťastní lidé! A člověk musí se
na to nejhorší připravit, padne-li, jako vy, do rukou lichvářů!
KLEANT. Tedy se plán nezdařil?
LA FLÈCHE. S dovolením. Náš mistr Simon, zprostředkovatel,

30

jemuž jsme byli doporučeni, muž plný čilosti a horlivosti,
slíbil mi, že pro vás všecko udělá, jen proto již, že svou tváří
získal jste úplně srdce jeho.
KLEANT. Půjčí mi tedy patnáct tisíc franků, o které jsem žádal?
LA FLÈCHE. Ano; přijmete-li několik nepatrných podmínek, které
si již musíte dát líbit, záleží-li vám na uzavření tohoto
obchodu.
KLEANT. Mluvil jsi s člověkem, jenž půjčí tu sumu?
LA FLÈCHE. Ah, to nejde jen tak! Ten se ještě více tají a skrývá než
vy, za tím jest více tajemství než se domýšlíte! Nechce ani
jméno své pověděti, v najatém pokoji se dnes sejdete, aby
slyšel z vašich úst, jaké jsou poměry vaše a vaší rodiny, a
nepochybuju, že pouhé jméno vašeho otce celou věc urychlí.
KLEANT. A zvláště ta okolnost, že jmění po matce mé nikdo mi
vzíti nemůže!
LA FLÈCHE. Hleďte, několik článků, které sám diktoval našemu
zprostředkovateli, který vám je dříve oznámiti má, než
začnete s ním vyjednávat! „Předpokládaje, že věřitel úplně
bezpečiti se může na dlužníka, že tento jest zletilý, a že
pochází z rodiny, kde jmění jest hojné, solidní, jisté, beze
všech zápletků a závazků, dále, že vydá se řádná a dobrá
obligace před notářem, nejpočestnějším mužem, který se
vůbec nalézti dá, a jehož si k tomu účelu sám věřitel vyvolí, a
kterému na tom nejvíce záleží, aby li; tina ta zcela právnicky
byla pořízena.“
KLEANT. Proti tomu nelze ničeho namítati!
LA FLÈCHE. „Věřitel nemůže, aniž by obtížil výčitkami svědomí
svoje, jinak půjčiti než na pět a půl ze sta!“
KLEANT. Pět a půl ze sta! Poctivý člověk! Nelze si ani na to
stěžovati!

31

LA FLÈCHE. To je pravda! „Ale, poněvadž věřitel sám nemá
okamžitě sumu, o kterou se jedná a již, chce-li zavděčiti se
dlužníkovi, sám si jinde vypůjčiti musí za úrok dvaceti ze
sta, vyžaduje se, aby první dlužník zaplatil tento úrok bez
poškození sprostředkovatele této půjčky, který jen ze
zvláštní ochoty k dlužníkovi k této půjčce svoluje!“
KLEANT. U čerta! jaký to žid, jaký Arab je tento věřitel? Toť více
než žádati dvacetpět ze sta!
LA FLÈCHE. Máte pravdu! to je docela můj náhled! Rozmyslete si to
tedy!
KLEANT. Co mám rozmýšlet? Potřebuju peníze a musím proto se
vším souhlasiti!
LA FLÈCHE. To byla také moje řeč!
KLEANT. Nejsi ještě u konce?
LA FLÈCHE. Ještě jeden článeček! „Ze žádaných patnácti tisíc
franků nemůže věřitel vyplatiti na hotovosti více než dvanáct
tisíc liber, za zbývajících tisíc tolarů musí dlužník vzíti
nábytek, maličkosti a šperky, jichž seznam se přikládá a které
věřitel na své svědomí udal v cenách co nejnižších!“
KLEANT. Co to má býti?
LA FLÈCHE. Poslyšte, přečtu vám seznam: „Za prvé: postel na
čtyrech nohách, se záclonami s uherským vyšíváním, na
olivové půdě, k tomu šest židlí a příslušná přikrývka, vše
v dobrém stavu, povlečené tafetem barvy hrající z červeně do
modře! Nebesa z dobrého serge ďAumale růžové barvy
s hedvábným třepením.“
KLEANT. Co s tím si mám počít?
LA FLÈCHE. Poslouchejte: „Koberec tkaný, představující milostné
výjevy Gombauda a Macée. Pak velký stůl z ořechového

32

dřeva s dvanácti soustruhovanými nohami, vytahovací na
obou koncích a s šesti trnoži!“
KLEANT. Co jen s tím?
LA FLÈCHE. Jen strpení! „Dále tři muškety vykládané perletí
s příslušnými podstavci k střílení. Pak cihlová kamna
s dvěma retortami a třemi recipienty, užitečné pro milovníky
destillace.“
KLEANT. Já se zblázním!
LA FLÈCHE. Jen zvolna! „Dále loutna boloňská se všemi strunami,
pouze několik jich schází. Pak hra v dámu a jedna šachovnice
s hrou vlka a ovcí, kterou máme od Řeků, a jež se hodí velmi
dobře k ukrácení času, není li právě co dělat. Pak kůže
krokodila dlouhého tři a půl stopy, vycpaného senem,
zvláštnost, která zvlášť dobře se vyjímá zavěšena ke stropu
pokoje. Všecky tyto předměty v ceně mezi bratry aspoň čtyř
tisíc pět set liber a snížené na tisíc tolarů ze zvláštní ochoty
věřitele!“
KLEANT. Ať se zalkne samou ochotou ten katan, ten zrádce! Slyšel
kdo o takové lichvě? Nestačí mu ty strašlivé úroky, mám se
zaručovali, že odkoupím za tři tisíce liber ty staré krámy,
které nasbíral? Nedostanu ani dvě stě tolarů za to všecko, a
přece musím se chtěj nechtěj rozhodnouti a vyhověti jeho
vůli, vždyť on mne přinutí, přistoupiti na vše, musím přijati
všecky podmínky, nebo ten lotr mně drží nůž na hrdle.
LA FLÈCHE. Nemějte mi za zlé, pane, ale vidím, že valem řítíte se
na cestu, na které se přivedl Panurg na mizinu, bera peníze
napřed, kupuje draho, prodávaje lacino a utráceje napřed své
příjmy, než jich nabyl!
KLEANT. Ale, co mám jen dělat? Hle, kam zavádí mladé lidi
prokletá lakota otců, a pak se divíte, že synové se smrti jejich
dočkati nemohou.

33

LA FLÈCHE. Nahlédne každý, že špinavost otce vašeho pobouřila
by nejklidnějšího člověka pod sluncem. Já, bohu díky,
nemám právě choutky šibeničnické a dovedu si mezi
soudruhy, kteří se všelijakými pletkami zabývají, již vždycky
pomoci z bryndy a vyprostiti se ze všech galanterií, které
dost málo oprátkou zavánějí; ale to vám povídám, jeho
chování mne přivádí v pokušení okrásti jej, a ještě myslím, že
bych si to za zásluhu počítali.
KLEANT. Dej sem na chvíli ten seznam, prohlédnu jej ještě.

Výstup 2.
Mistr Simon, Harpagon, Kleant (později), La Flèche (v pozadí).
SIMON. Ano, pane, je to mladík, jenž potřebuje peníze, je v úzkých
a přijme všecky podmínky vaše!
HARPAGON. Nu, a myslíte, mistře Simone, že tu ničeho v šanc
nevydávám? A znáte jméno, jmění a rodinu toho mladíka, za
kterého se přimlouváte?
SIMON. Ne! Nemohu vás o tom všem tak důkladně poučiti;
náhodou jsem se s ním seznámil, on sám vám všecko objasní!
Jeho zástupce mne ujistil, že budete spokojen, až jej seznáte.
Mohu vám jen to říci, že jeho rodina je velmi bohatá, že nemá
více matku, a bude-li vám na tom záležeti, že se postará, aby
i otec jeho se odstěhoval na onen svět dřív než osm měsíců
uplyne.
HARPAGON. To by bylo něco. Láska k bližnímu, mistře Simone,
káže nám pomáhati lidem, kde jen můžeme.
SIMON. To se rozumí.
LA FLÈCHE (poznávaje Simona, tiše ke Kleantovi). Co to znamená?
Náš mistr Simon v hovoru s vaším otcem?

34

KLEANT (tiše k La Flèche). Což ví, kdo já jsem? Tys mne přece
neprozradil?
SIMON (ku Kleantovi a La Flèche). A věru, jak pospícháte! Kdo vám
řekl, že tady se sejdeme? (K Harpagonovi.) Já jim, pane,
nevyzradil váš byt ani vaše jméno; však dle mého náhledu
není to také právě žádné neštěstí, jsou to osoby diskrétní, a
můžete se ihned s nimi na místě dohodnout.
HARPAGON (překvapen). Cože?
SIMON (ukazuje Kleanta). Zde ten pán to je, který si přeje vydlužiti
si od vás oněch patnáct tisíc liber a o němž jsem mluvil.
HARPAGON. Jak? Šibeničníku, k takovým hanebným prostředkům
ty se utíkáš?
KLEANT. Jakže, otče můj, vy se zabýváte tak podlým lichvařením?
(Simon uteče a La Flèche se ukryje.)

Výstup 3.
Harpagon, Kleant.
HARPAGON. Ty tedy chceš mne přivésti na mizinu tak hroznými
půjčkami?
KLEANT. A vy se chcete obohacovati tak zločinnou lichvou?
HARPAGON. A ty se opovažuješ po tom objeviti se ještě přede
mnou?
KLEANT. A vy se opovažujete po tom objeviti se ještě před lidmi?
HARPAGON. A nestydíš se vrhati se střemhlav do takových
prostopášností, jimž jdou v zápětí takové výlohy, a mrhati
tak hanebně jmění s takým potem rodičů nastřádané?
KLEANT. A vy se nerdíte, když znectíváte stav svůj takovými

35

obchody, obětovati čest a dobrou pověst nenasytné touze
hromadění
tolarů
k tolarům
a
obohacovati
se
nejhanebnějšími úskoky a podskoky, jaké kdy vynašli
nejpověstnější lichváři?
HARPAGON. Kliď se mi s očí, ničemo! Kliď se mi s očí!
KLEANT. Kdo jest trestuhodnější dle vašeho zdání, kdo si opatřuje
peníze, jež potřebuje, poctivě, neb ten, kdo krade peníze,
jichž ani nepotřebuje!
HARPAGON. Táhni, povídám, a nedopaluj mne. (Kleant odejde.) Věc
ta mne celkem nemrzí, jest mi ale pokynem, abych bděl víc
než jindy nad každým jeho krokem!

Výstup 4.
Frosina, Harpagon.
FROSINA. Pane…
HARPAGON. Počkejte trochu, vrátím se okamžitě. (K sobě.) Musím
přece dohlédnouti na své peníze. (Odejde.)

Výstup 5.
La Flèche, Frosina.
LA FLÈCHE (nevidí Frosinu). Toť je věru veselá historie! Musí někde
míti pořádný sklad, starého haraburdí, zde přece není ani
zbla z toho, co v jeho seznamu uvedeno.
FROSINA. Aj, tos ty, můj dobrý La Flèche? Jak sem přicházíš?
LA FLÈCHE. Aj, hleďme, Frosina! Co ty tu chceš?
FROSINA. Co? To co všady dělám; míchám se do všeho, posloužím
každému, a těžím tak seč jsem ze svých malých schopností!

36

Chápeš, že na tomto světě jen z vlastní obratnosti žíti
musíme a že lidem jako já nezbývá jiného než důchody, jichž
nám dopřálo nebe, – pletichářství a obratnost!
LA FLÈCHE. Máš nějaké jednání s domácím pánem?
FROSINA. Ovšem! Obstarávám pro něho záležitost, začež
očekávám pěknou odměnu.
LA FLÈCHE. Od něho? Musíš být již hezky schytralá, chceš-li od
toho něco dostati, já tě upozorňuju, že z toho jdou peníze
ztuha.
FROSINA. Však jsou službičky, které se již vyplácejí!
LA FLÈCHE. Služebník, paničko! Však ty neznáš ještě Harpagona.
Toť ze všech lidí ten nejméně lidský člověk, toť všech
smrtelníků nejtvrdší a nejzarytější smrtelník. Není služby,
která by dohnala jeho uznalost až k tomu, by kapsu otevřel.
Chvály, úcty, dobrodiní hubou, přátelství – ó všecka čest, co
se vám líbí, ale peníze – ó ne, tu žerty přestávají. Nic není
suššího a vyprahlejšího než jeho milost a jeho vlídnost, a
darovati něco, je mu nejprotivnější slovo na světě tak, že
nikdy neřekne, dávám vám slyšení, nýbrž propůjčuji vám –
slyšení.
FROSINA. Božíčku! Já umím s lidmi zacházeti! Však já znám
tajnosti získati jejich přízeň, zalichotit se jejich srdcím a najíti
jejich nejcitlivější struny.
LA FLÈCHE. Samé hlouposti! Jej neobměkčíš, když se jedná o
peníze. V tom je Turek, a jeho pohanství je k zoufání, ani
sebou nehne, byť člověk pojíti měl před ním! Jedním slovem
jemu jdou peníze nad dobrou pověst, čest, ctnost a pohled na
prosebníka způsobuje mu křeče. Toť jeho slabá stránka, to
mu jde zrovna do srdce, to mu duši z těla sápe; a jestli…
Však on se vrací – odstoupím!

37

Výstup 6.
Harpagon, Frosina.
HARPAGON (tiše). Vše je v pořádku. (Nahlas.) Nu, co nového,
Frosino?
FROSINA. Ach, ty můj božíčku, vy dobře vypadáte! Zrovna
překypujete zdravím!
HARPAGON. Kdo, já?
FROSINA. Tak svěžího a čilého jsem vás nikdy neviděla.
HARPAGON. Opravdu?
FROSINA. Ovšem! Nikdy jste, co jste živ, tak mladě nevypadal!
Znám lidi pětadvacetileté, kteří vypadají starší než vy!
HARPAGON. A přece je mi již dobrých šedesát, Frosino!
FROSINA. Nu, co je to šedesát? Toť květ života, vstupujete právě
v nejkrásnější věk mužský.
HARPAGON. Je pravda; ale o dvacet méně by mi bylo přece milejší.
FROSINA. Jaký to žert! Vy toho ani zapotřebí nemáte! Máte tak
zdravý kořen, že na stovku to snadno přivedete!
HARPAGON. Myslíš?
FROSINA. Jak by ne? Vše tomu nasvědčuje! Stůjte chvilku, hle tato
rýha mezi očima ukazuje na dlouhé živobytí.
HARPAGON. Ty se v tom vyznáš?
FROSINA. To se rozumí. Ukažte mi ruku! Bože, jaká to čára životní!
HARPAGON. Co?
FROSINA. Což nevidíte, kam jde ta čára?
HARPAGON. Nu, a co to znamená?

38

FROSINA. Na mou věru, řekla jsem sto let, vy to ale přivedete na
sto dvacet!
HARPAGON. A je to možná?
FROSINA. Leda by vás někdo zabil, povídám, vy pochováte své
děti i s dětmi jejich dětí!
HARPAGON. Tím líp! A co dělá naše záležitost?
FROSINA. A po tom se ptáte? Což jsem se chopila kdy něčeho, co
bych nebyla provedla? Mám zvláště pro sňatky zázračné
nadání. Není partie pod sluncem, které bych v krátkém čase
nesvedla i kdybych si vzala do hlavy oženiti velikého vezíra
s republikou benátskou! Tak těžká ovšem naše záležitost
nebyla! Poněvač s nimi jsem ve spojení, mluvila jsem
s oběma o vás a sdělila jsem matce váš úmysl s Marianou,
který jste pojal od té doby, co jste ji viděl na ulici a u okna.
HARPAGON. A její odpověď?
FROSINA. Přijala návrh váš s radostí, a když jsem jí vyslovila vaše
vroucí přání, by její dcera byla dnes večer při uzavření
smlouvy svatební přítomna, svolila k tomu bez prodlení a
svěřila mi ji!
HARPAGON. Hleďte, Frosino, musím již pozvati k večeři pana
Anselma, těšilo by mne, kdyby ona přišla zároveň!
FROSINA. Máte pravdu! Ona oplatí po obědě návštěvu vaší dceři,
pak půjde do trhu obstarati koupě a pak se vrátí k večeři!
HARPAGON. Ovšem, mohou obě jeti v mém voze, půjčím jim ho!
FROSINA. To je právě tak něco pro ni!
HARPAGON. Jak pak, Frosino, mluvila jsi také s matkou o věně,
jaké hodlá dáti své dceři? Řekla jsi jí, že již musí trochu
ohledu vzíti, trochu se zapříti a obětovati při takové
příležitosti? Bez věna přece nevěsty si nebéřem!

39

FROSINA. Pa! To je děvče, s kterým dostanete dvanáct tisíc liber
renty.
HARPAGON. Dvanáct tisíc liber renty.
FROSINA. Ovšem! Zaprvé: děvče vyrostlo a jest vychováno u
veliké spořivosti ve stravě. Živí se salátem, mlékem, sýrem a
zemčaty, takže nemá potřebí žádných hostin, ni pamlsků, ni
vybraných jídel a cukrovinek, jako jiná žena, a to zběžně
počítáno dělá do roka nejméně tři tisíce franků! Dále děvče
není fintivé, je prostá a jednoduchá, nemiluje skvostných
šatů, ani vzácných šperků, ani drahocenný nábytek, čemu její
družky nyní tak holdují, a to stojí aspoň do roka čtyři tisíce
franků! Dále má hrozný odpor proti hře, věc v době naší u
žen zcela neobyčejná! Znám jednu z naší čtvrti, která v trente
et quarante prohrála letos dvacet tisíc franků. Však počítejme
jen čtvrtinu toho. Pět tisíc franků ročně uspoří na hře, čtyři
tisíce franků na šatech a klenotech, to je devět tisíc liber, tři
tisíce franků na stravě, a máte plných dvanáct tisíc franků,
jak jsem vám řekla!
HARPAGON. To by ušlo, ale toto počítání není nic skutečného.
FROSINA. Dovolte, to že není nic skutečného, když do manželství
se přinese střídmost, zděděná láska k jednoduchosti v obleku
a zásadní odpor ke hře?
HARPAGON. Toť bys mne za blázna měla, kdyby její věno skládati
se mělo z výloh, kterých nenadělá! Já přece nebudu nikdy
kvitovati, co nedostanu. Chci přece něco na hotovosti!
FROSINA. Můj Bože, dostanete toho dost na hotovosti, vypravovali
o nějakém kraji, kde mají statek který dostanete.
HARPAGON. Ten bych musil dříve vidět. Ale jedna věc, Frosino,
ještě mne znepokojuje. Děvče jest mladé, jak víš, mladí lidé
milují obyčejně zas jen mladé a vyhledávají jen souvěkou
sobě společnost. Obávám se, že člověk mého stáří se jí

40

nebude líbil, což by snadno bylo příčinou všelijakých malých
nepořádků v manželství, které by se mi právě nezamlouvaly.
FROSINA. Ach, vy ji špatně znáte! Toť ještě jedna její zvláštnost, o
které jsem se nezmínila. Ona má děsnou ošklivost před
mladíky a miluje pouze starce.
HARPAGON. Ona?
FROSINA. Ano, ona. Ráda bych věru, abyste ji byl slyšel o tom
hovořit. Ani vidět nechce mladého muže, ale vždycky
okouzlena jest při pohledu na krásného kmeta s velebným
vousem. Čím kdo starší, tím jí milejší, a já vás varuju, dělati
se před ní mladším než vskutku jste. Chce za muže nejméně
šedesátníka a nejsou tomu ještě čtyři měsíce, co odhodlána
k sňatku náhle vzala slovo zpět, neb se dozvěděla, že její
ženich jest padesát šest let stár a že může bez brejlí podepsati
smlouvu svatební.
HARPAGON. Pouze proto?
FROSINA. Ano; pravila, že padesát šest jí nestačí, a nad to nemiluje
nosy bez brejlí.
HARPAGON. Vida, povídáš mi tu něco zcela z brusu nového.
FROSINA. Uvidíte, je to skoro k neuvěření. Má v pokoji svém
několik obrazů a rytin, však co myslíte, že představují?
Adonise, Cephala, Apollina či Parise? Chyba lávky! jsou to
krásné podobizny Saturna, krále Priama, kmeta Nestora a
dobrého otce Anchisa na bedrách jeho syna.
HARPAGON. To je podivuhodné. To bych si byl do smrti
nepomyslil, a těší mně, že takto smýšlí. Opravdu já být
ženou, nikdy bych nemiloval mladíky!
FROSINA. To ráda věřím. Krásné to zboží tihle panáčkové! To jsou
figurky z těsta. Do těch se zamilovat! To jsou holobrádci,
ráda bych věděla, co má na nich, kdo by se do těch

41

zamiloval.
HARPAGON. Já aspoň ani nechápu, že je mohou ženy tolik
milovat.
FROSINA. Hotoví jsou to blázni. Je v tom smyslu, zamilovat se do
mládeže? Jsou to mužové, tito plavovlasí hoši, jak lze jen
zavěsiti se na takové tvory?
HARPAGON. Denně to říkám. Vypadají jako nedosezené kuře, mají
tři vousky na bradě zčepejřené jak kočka, paruky z koudele,
široké visící plundry a zkažené žaludky!
FROSINA. Hezká to chátra vedle takového člověka jako jste vy! Toť
přece muž, to se již pohledem oko nasytí! Tak má vypadat
každý, a tak býti oblečen, kdo chce vzbuditi lásku!
HARPAGON. Tedy se ti líbím?
FROSINA. Jak pak ne? Jste okouzlující! Jen vás vymalovat! Otočte
se, prosím, trochu. Výborně. A nyní jděte několik kroků! Toť
nějaké tílko, jak vysoustruhované, jak volné, nenucené
pohyby, jaká to chůze beze všech obtíží.
HARPAGON. Chvála Bohu, jsem zdráv, jen kašel časem mne
trápívá.
FROSINA. To nevadí! Váš kašel vám dobře sluší, nebo vy kašlete
opravdu půvabně.
HARPAGON. Na slovíčko ještě. Mariana mne posud neviděla?
Nevšimnula si mne posud, když jsem šel okolo?
FROSINA. Posud ne; ale bavili jsme se velmi mnoho hovorem o
vás! Vylíčila jsem jí vaši osobu jak na portrétu, vychválila
vaše vlastnosti a uvedla výhody, jež jí vzejdou z takového
manžela, jakým jste vy.
HARPAGON (radostně). Výborně jsi to provedla! Děkuju ti!

42

FROSINA. Mám k vám, pane, prosbu! Vedu proces, který pro
nedostatek peněz musím prohráti! (Harpagon se stává
vážným.) Ale vy byste mi mohl snadno pomoci k výhře této
pře, kdybyste jen trochu mi byl nakloněn. (Lichotivě.) Vy si
ani nedovedete představit tu radost, až vás uvidí! (Harpagon
se opět vyjasní.) Jak se jí budete líbit, jaký dojem učiní na ni
vaše náprsenka dle staré mody. Zvlášť bude okouzlena
vašimi spodky, které jsou přeskami k vaší vestě připevněny.
To ji zblázní docela; nebo ženich s přeskami, toť právě něco
dle jejího vkusu.
HARPAGON. Nevíš ani, jak mne tvá řeč těší!
FROSINA. Opravdu, pane; ta pře může míti pro mne smutné
následky. (Harpagon se opět zamračí.) Jsem na mizině,
prohraju-li, a jen maličkost by mi pomohla!… Chtěla bych,
abyste byl viděl její radost, když jsem jí mluvila o vás.
(Harpagon se opět vyjasní.) Radostí jí oči plály při popisu
vašich výtečných vlastností, takže se ani dočkati nemůže, aby
jen sňatek ten uzavřen byl co nejdříve.
HARPAGON. Ty mi působíš, Frosino, velikou radost a jsem ti za to
velkými díky povinován!
FROSINA. Prosím vás, pane, o tu maličkost. (Harpagon se opět
zasmuší.) To mi pomůže opět na nohy a budu vám na věky
vděčnou!
HARPAGON. S Bohem! Musím ještě dopsat některé listy!
FROSINA. Ujišťuju vás, pane, že nikdy z větší tísně mi pomoci
nemůžete.
HARPAGON. Dám zapřáhnout, by vás do trhu odvezli!
FROSINA. Neobtěžovala bych vás, kdyby nutnost mne nedoháněla!
HARPAGON. Postarám se, by se v čas večeřelo, abyste se
nerozstonala.

43

FROSINA. Nezamítejte, oč vás prosím. Ani si pomyslit nemůžete,
jakou radost…
HARPAGON. Kdosi mne volá. Musím jít. Až později. (Odejde.)
FROSINA (sama). Nechť schvátí tebe zimnice, ty psovský lakomče!
Jdi ke všem čertům! Odolal držgrešle všem mým útokům!
Ale já se ještě nevzdám toho obchodu! Pro každý případ je tu
ještě druhá strana, kde mám dobrý výdělek jistý! (Hrozíc
zlostně za Harpagonem, odejde.)
Opona.

44

Jednání třetí.
Výstup 1.
Harpagon, Kleant, Elisa, Valer, pí. Claude (v ruce koště), Mistr Jakub, La
Merluche, Brindavoine.
HARPAGON. Hej, sem všichni, chci vám uděliti rozkazy, aby
budoucně každý věděl, co má na práci. Pojďte blíže, paní
Claudová, s vámi začnem! Dobrá, že držíte v ruce svou
zbraň. Všecko tedy oprášíte a vyčistíte, jenom příliš nábytek
neotírejte, mohla byste jej poškodit! Osobo, jak to držíte ten
smeták? Při stole dávejte pozor na láhve, a ztratí-li neb
rozbije-li se nějaká, chytnu si vás, a strhnu vám to se mzdy.
MISTR JAKUB (k sobě). Věru, chytrý to trest!
HARPAGON (k paní Claude). Jděte!

Výstup 2.
Předešlí (mimo pí. Claude).
HARPAGON. Ty, Brindavoine, a ty, La Merluche, budete
vyplachovati sklenice a roznášeti je, ale pouze tenkrát, když
hosté budou mít žízeň, a ne dle zvyku jistých nestydatých
lokajů, kteří provokují zbytečně hosty, a takřka nutí je k pití,
kdy tito ani na to nepomýšlejí. Čekejte, až vás několikrát
upomenou, a nezapomeňte dolívati vodou, a to pořádně!
MISTR JAKUB (k sobě). Ovšem, nesmíšené víno stoupá do hlavy.
LA MERLUCHE. Svlíkneme své bluzy, pane?
HARPAGON. Ovšem; ale teprve tenkrát, až uvidíte hosty přicházet!
a dejte pak pozor na své šaty!

45

BRINDAVOINE. Přece víte, pane, že můj kabát má zrovna napřed
velikou skvrnu olejovou?
LA MERLUCHE. A já že mám své spodky zrovna vzadu děravé,
tak, že s dovolením…
HARPAGON (k La Merluche). Ticho! Postav se vždycky ke zdi a
ukazuj lidem jen svůj předek! (K Brindavoine, kterému ukazuje,
jak má svým kloboukem zakrýti skvrnu olejovou.) A ty, drž
vždycky takto klobouk, až budeš obsluhovat, aby nebylo tu
olejovou skvrnu vidět!
(La Merluche a Brindavoine odejdou.)

Výstup 3.
Předešlí bez obou sluhů.
HARPAGON (k Elise). Ty, mé dítě, budeš dávat dobrý pozor, aby
nic na zmar nepřišlo, to sluší děvčatům! Zatím však se
připrav, abys důstojně uvítala mou nevěstu, která tě navštíví
a vezme s sebou na trh! Rozumíš?
ELISA. Ano, otče! (Odejde.)
HARPAGON. Ano, husičko!

Výstup 4.
Předešlí bez Elisy.
HARPAGON (ke Kleantovi). A ty, můj mládenče, jemuž chci
odpustit včerejší historku, měj se na pozoru, aby ti
nenapadlo dělati na mou nevěstu kyselé obličeje.
KLEANT. Já, otče, kyselé obličeje? Nevěděl bych proč?
HARPAGON. Můj Bože! Známe přece chování dětí, jichž otcové

46

podruhé se žení, jak se dívají na své tak zvané macechy! Však
chceš-li, abych zapomněl docela na poslední tvou ničemnost,
radím ti, abys k té dámě se přívětivě choval a přivítal ji co
nejzdvořileji!
KLEANT. Upřímně řečeno, otče, nemohu se vám zaručiti, že mi to
bude právě vhod, bude-li ona mou macechou. Lhal bych,
kdybych to řekl! Však pokud se to týká jen uvítání a
příjemného zevnějšku, slibuji vám, že v ohledu tom vás
dokonale budu poslušen!
HARPAGON. Aspoň se měj na pozoru!
KLEANT. Uvidíte, že nebudete mít příčiny sobě stěžovat!
HARPAGON. To bude rozumné od tebe.
(Kleant odejde.)

Výstup 5.
Harpagon, Valer, Jakub.
HARPAGON. Pojď sem pomoci mně, Valere. A ty, Jakube, se
přibliž, nechal jsem tě až naposled!
MISTR JAKUB. Chcete mluviti, pane, k svému kuchaři anebo
k svému kočímu, představuju obé.
HARPAGON. K oběma chci mluviti.
MISTR JAKUB. Ale ku kterému dřív?
HARPAGON. Ke kuchaři.
MISTR JAKUB. Sečkejte chvíli. (Shodí svou kazajku kočího a jest
v obleku kuchaře.) Prosím!
HARPAGON. Co jsou to za hloupé okolky?
MISTR JAKUB. Račte jen mluvit!

47

HARPAGON. Dávám dnes večeři, Jakube!
MISTR JAKUB (stranou). Jaký to zázrak!
HARPAGON. Řekni přec upřímně, vyznamenáš se?
MISTR JAKUB. Ba, že vyznamenám, dáte-li mi hodně peněz!
HARPAGON. U čerta! Pořád jen peníze! Nemají nic na jazyku než:
Peníze! Peníze! a opět peníze! Mají jen to v ústech: peníze a
stále peníze! Toť jejich pořekadlo, peníze.
VALER. Neslyšel jsem nikdy nestydatější odpověď než tato. To jsou
nějaké zázraky vystrojiti hody, je-li dost peněz! Toť nejlehčí
věc pod sluncem, a není ani hlupáka, který by to nedoveď,
ale to by bylo něco, vystrojiti hody s málo penězi!
MISTR JAKUB. Tedy hody s málo penězi!
VALER. Ovšem!
MISTR JAKUB (k Valerovi). Na mou duši, pane správče, zavděčíte
se mi, převezmete-li úřad kuchaře a ukážete nám toto
tajemství. Jsteť beztoho již v domě pravé faktotum!
HARPAGON. Mlčet!… Čeho bude tedy třeba?
MISTR JAKUB. Tady máte pana správce, ten vám pořídí bohatý
stůl za málo peněz!
HARPAGON. A co, ty máš odpovídat!
MISTR JAKUB. Kolik vás bude u stolu?
HARPAGON. Osm nebo deset; však počítej pouze na osm, nebo jeli jídla pro osm dost, je také dosti pro deset!
VALER. To se rozumí!
MISTR JAKUB. Dobrá! Tedy čtyři velké mísy a pět talířů…
Polívka… Entrées…
HARPAGON. Čerta! Což chceš celé město vyčastovat?

48

MISTR JAKUB. Pečeně!
HARPAGON (zacpe mu ústa). Lotře, chceš vyjíst všecko mé jmění?
MISTR JAKUB. Zelenina!
HARPAGON (týž posunek). Ještě nejsi hotov?
VALER (k mistru Jakubovi). Což chcete, aby celý svět puk´! Či pozval
s pán hosti, aby je usmrtil jídlem? Jděte se trochu učiti
zdravotnictví, a zeptejte se lékařů, že nic není horšího než se
přejísti.
HARPAGON. On má pravdu!
VALER. Pamatujte si, mistře Jakube, i vaši soudruzi, že jest pravým
zabijákem taková hostina tolika masy překypující! Že chceteli býti upřímným přítelem hostí, třeba je dbáti střídmosti, a
že dle pravidla starých filosofů máme jísti, abysme byli živi,
a ne žíti, abychom jedli!
HARPAGON. To je znamenitý výrok! Pojď, ať tebe za to obejmu!
Věru, toť nejkrásnější výrok, jejž jsem kdy slyšel! Máme žíti,
abysme jedli, a ne jisti, abysme žili!… Jak… tak to nebylo!
Jak’s to jen řekl?
VALER. Máme jísti, abysme žili, a ne žíti, abychom jedli.
HARPAGON (k Jakubovi). No, slyšíš to? (K Valerovi.) Který velký
mudrc to vyslovil?
VALER. Nepřipadá mi právě jeho jméno.
HARPAGON. Napiš mi ta slova, nezapomeň! Dám je vyryti
v zlatých písmenách nad krbem své jídelny.
VALER. Stane se! A co se hostiny týče, přenechte tu starost jen mně,
zařídím vše, čeho třeba bude!
HARPAGON. Učiň to tedy!
MISTR JAKUB. Tím líp, budu bez práce!

49

HARPAGON (k Valerovi). Třeba vybrati jídla, která brzy zasytí, jichž
se mnoho nesní; fisole hodně maštěné, k tomu paštiku hodně
kaštany garnírovanou.
VALER. Spolehněte jen na mne!
HARPAGON. A nyní, Jakube, třeba uchystati můj kočár.
MISTR JAKUB. To se týká kočího! Tedy počkejte! (Oblékne opět
první svou kazajku.) Co je libo?
HARPAGON. Že musíš uchystati můj kočár a míti koně pohotově,
až bude třeba jeti na trh!
MISTR JAKUB. Vaše koní, pane? Na mou duši, ti nepožehnou!
Nemohu ani říci, že leží na slámě, té ubohá zvířata ani
nemají, to bych lhal; ale vy je odsuzujete k tak tuhým
postům, že jsou to pouhé představy a přeludy, pouhé stíny
koní!
HARPAGON. Stůňou snad? Vždyť ničeho nedělají.
MISTR JAKUB. A myslíte, pane, že když nic nedělají, též jísti
nemusejí? Svědčilo by chudákům víc, kdyby hodně
pracovali, ale také hodně jedli! To mi srdce div neutrhne,
viděti je takto vychudlé, nebo já mám cit pro koně, zdá se mi,
že jsem to já, když vidím je trpěti. Utrhnu si každý den od
úst, bych je nakrmil, a to svědčí o tvrdém srdci, pane, nemíti
soucitu k svému bližnímu.
HARPAGON. Však to je nestrhne dojeti na trh!
MISTR JAKUB. Nemám odvahy je tam vésti, a dělal bych si z toho
svědomí, poháněti je bičem; jak pak mají táhnouti vůz, když
nemohou ani sebe utáhnout!
VALER. Promluvím, pane, se sousedem Picardem, aby jel s nimi,
Jakub musí beztoho nám pomáhati v kuchyni!
MISTR JAKUB. Budiž! Jsem radši, když pojdou v cizích rukou než

50

v mých!
VALER. Jakub hraje si na rozšafného!
MISTR JAKUB. Pan správce hraje si na nezbytného!
HARPAGON. Ticho!
MISTR JAKUB. Pane, nemohu cítit pochlebníky! A tady jest jeden,
ten ustavičný dozor na chléb, víno, dříví a svíčky cílí jen
k tomu, aby se vám zalichotil, a vás si získal. To mne
dopaluje a mrzí, mám-li denně poslouchati, co se o vás
povídá, neboť ač jsem dopálen, mám pro vás srdce v těle,
ujišťuji vás, že po všech mých koních jste mi ten nejmilejší
člověk!
HARPAGON. Mohl bys mi říci, Jakube, co se o mně povídá?
MISTR JAKUB. Ano, pane, kdybych věděl, že vás to nerozhněvá.
HARPAGON. Ne, nijak!
MISTR JAKUB. Odpusťte, jsem však přesvědčen, že se rozzlobíte!
HARPAGON. Naopak! To mi udělá radost a rád se dozvím, jaké o
mně panuje mínění.
MISTR JAKUB. Nu, dobrá, když tomu chcete, povím vám tedy
upřímně, že se vám každý vysmívá, že nás s vámi každý
špičkuje, a že je každý radostí bez sebe, může-li vás hodně
zvochlovati a bez ustání povídat o vaší skouposti! Jeden
vypravuje, že jste si dal natisknouti zvláštní kalendáře, kde
jste zdvojnásobil suché dny a vigilie, aby bylo více postů a vy
abyste na své čeledi ušetřil, druzí povídají, že začínáte hádky
se sluhy před vánoci neb před jich odchodem z domu, abyste
měl příčinu vyhnat je bez dárku; a dále povídají lidé, že jste
jednou obeslal k soudu sousedovu kočku, že vám snědla
zbytek skopové pečeně; povídají také, že vás viděli v noci,
jak vlastním koňům ovsa ukrádáte, a že váš kočí, můj

51

předchůdce, vám po tmě dal několik notných ran holí, které
jste si hezky dal líbit; povídají lidé a mám vám všecko říci?
Člověk nemůže ani paty vytáhnouti, aby si vás ze všech stran
lidé nedobírali; ba jinak vás nejmenují než lakomcem,
držgrešlí, skrblíkem a starým lichvářem!
HARPAGON (tluče jej). Ty hlupáku, šelmo, ničemo, nestydo!
MISTR JAKUB. Co, neuhodl jsem to? Nechtěl jste mi uvěřit. Vždyť
jsem vám řekl, že se dopálíte, až vám pravdu povím!
HARPAGON. Já ti dám takto mluvit! (Odejde.)

Výstup 6.
Valer, Mistr Jakub.
VALER (směje se). Jak vidět, mistře Jakube, vaše upřímnost se vám
dobře vyplácí!
MISTR JAKUB. U čerta, panáčku, který se tady roztahujete, do toho
vám pranic není! Smějte se až po svém výprasku a nesmějte
se mému.
VALER. Ach, milý pane Jakube, nezlobte se, prosím vás!
MISTR JAKUB (k sobě). Aha, obrací! Budu dělat hrdinu, a je-li tak
hloupý a uvěří mi, pak mu trochu vymelu. (Nahlas.) Víte li
co, vy smíšku, že já se nesměju, a že jestli mne dohřejete,
zahraju vám, že se budete smáti, ale trochu jinak. (Strká jím až
do pozadí jeviště a hrozí mu.)
VALER. Jen mírněji!
MISTR JAKUB. Jak? Mírněji! Nemám právě chuti k tomu!
VALER. Milost!
MISTR JAKUB. Vy jste nestyda!

52

VALER. Pane mistře Jakube!
MISTR JAKUB. Co, Jakub sem, Jakub tam. Vezmu-li hůl, tak vás
notně zvochluju!
VALER (ostře). Cože? hůl? (Strká opět Jakubem jako on dříve jím zpět do
popředí a hrozí mu.)
MISTR JAKUB (ulekne se; bázlivě). Co? Já nic neřekl o holi!
VALER. Víte-li, vy mluvko, že mám chuť zvochlovat vás?
MISTR JAKUB. O tom nepochybuju!
VALER. Že při všech vašich polévkách jste jen ničemný kuchtík?
MISTR JAKUB. To vím, pane!
VALER. A že mne ještě neznáte?
MISTR JAKUB. Tak mi to odpusťte!
VALER. Vy mne tedy zvochlujete?
MISTR JAKUB (úlisně). Prosím, to jsem řekl jen žertem.
VALER. Ale mně se takové žerty nelíbí. (Bije ho.) Pamatujte si, že jste
špatný vtipkář. (Odejde.)
MISTR JAKUB (sám). Mor do upřímnosti! To je špatné řemeslo!
Ode dneška se jí vzdám a neřeknu již ani slova pravdy! Ještě
můj pán, ten mi může již tak nějakou strčit – ale tento pan
správce, však já se pomstím – půjde-li to!

Výstup 7.
Mariana, Frosina, Mistr Jakub.
FROSINA. Mistře Jakube, jest váš pán doma?
MISTR JAKUB. Je-li, vím to příliš dobře!

53

FROSINA. Řekněte mu, prosím vás, že jsme tady.
MISTR JAKUB. Vida, vida, jsme přece k něčemu! (Odejde.)

Výstup 8.
Mariana, Frosina.
MARIANA. Je mi divně kolem srdce, Frosino. Mám-li pravdu
vyznati, obávám se této schůzky velice.
FROSINA. Ale proč, odkud váš nepokoj?
MARIANA. Ach, vy se ptáte? Což nedovedete si představit úzkost
osoby, která má za chvilku se octnout na skřipci?
FROSINA. Nahlížím, že Harpagon není tím skřipcem, na němž by
se vám sladce umíralo, a poznávám na vašem obličeji, že
onen mladý zlatohlávek, o kterém jste mluvila, zase vám
v hlavě straší!
MARIANA. Ano. Nemohu se tomu ubrániti, Frosino, uctivé
návštěvy jeho v domě našem, přiznám se vám, učinily na
mne dojem.
FROSINA. Víte-li, kdo jest on?
MARIANA. To nevím. Vím pouze, že jest milování hodný a že
kdybych mohla svobodně voliti, vyvolila bych ihned jej, a že
roste hrůza před ženichem, jenž na mne čeká.
FROSINA. Můj ty Bože! Všickni zlatohlávkové jsou příjemní, a
umějí se zalichotit, ale z většiny jsou hladoví jak myši; lépe
uděláte, vezmete-li si člověka staršího, ale hodně bohatého.
Uznávám že největší rozkoš se starcem vás právě neočekává,
a že již třeba přemoci trochu svou nechuť k takovému choti,
však to dlouho trvati nebude; po smrti jeho pak si můžete
vzíti mladého roztomilejšího, který to všecko napravil.

54

MARIANA. Můj Bože, je to, Frosino, divná věc, když musíme,
abysme dospěli k štěstí, čekati na smrt jiného a přáti si jí;
však ona smrt nezachová se dle našich plánů!
FROSINA. Vy žertujete! Vy si jej jinak nevezmete než s podmínkou,
že brzy ovdovíte, a to bude jedním z článků svatební
smlouvy. Byl by to hodný nestyda, aby neumřel za tři
městce. Hle, tu přichází sám!
MARIANA. Ah, Frosino, jaký to zjev!

Výstup 9.
Harpagon, Mariana, Frosina.
HARPAGON (k Marianě). Nepozastavujte se, má spanilá, nad tím,
že se objevuju před vámi s brejlemi. Vím, že vaše vnady jsou
dosti každému zřejmy a samy sebou dost viditelny a že není
třeba brejlí na ně, ale konečně brejlemi díváme se na hvězdy,
a já tvrdím, že vy jste hvězda, ta nejkrásnější hvězda v říši
hvězd. (Stranou k Frosině.) Frosino, ona neodpovídá a není
právě vidět, že by měla radost z mého příchodu.
FROSINA. To je tím, že jest ještě všecka překvapena, a pak děvčata
se teď stydí vyznávati veřejně, co mají v srdci.
HARPAGON (k Frosině). Máš pravdu! (K Marianě.) Hle, moje drahá,
má dcera jde vás přivítat!

Výstup 10.
Předešlí a Elisa.
MARIANA. Měla jsem již dávno vykonati tuto návštěvu, slečno.
ELISA. Naopak, slečno, vy jste mne předešla; bylo mou povinností
vás navštíviti dříve.

55

HARPAGON. Vidíte, jak už je veliká, ale býlí rychle bují!.
MARIANA (tiše k Frosině). Ach, jak je protivný!
HARPAGON (tiše k Frosině). Co řekla?
FROSINA. Že jste okouzlující.
HARPAGON. Ach, vy mne zahrnujete laskavostí, má nejsladší.
MARIANA (stranou). Jaké to zvíře!
HARPAGON. Jsem velmi povděčen za vaše smýšlení!
MARIANA (stranou). Již to déle nevydržím!

Výstup 11.
Předešlí. Kleant, Valer, Brindavoine.
HARPAGON. Zde přichází též můj syn, by vám svou úctu projevil.
MARIANA (překvapena, pak tiše k Frosině). Ach, Frosino, jaké to
setkání; toť právě on, o kterém jsem s tebou mluvila.
FROSINA (k Marianě). Znamenité dobrodružství!
HARPAGON. Zdá se mi, že se divíte, že mám tak velké děti, však já
se jich brzy zbavím jednoho i druhého.
KLEANT (k Marianě). Abych vám pravdu řekl, slečno, to je
dobrodružství, které jsem nečekal, a můj otec mne nemálo
překvapil, když mi nedávno sdělil svůj úmysl.
MARIANA. Totéž i já mohu říci! Je to setkání nepředvídané, jež
mne stejně překvapilo jako vás!
KLEANT. Je pravda, slečno, že otec můj nemohl lépe voliti, a že je
mi zvláštní radostí, že mám čest vás tu přivítali, ale při všem
nemohu se dobře shodnouti s myšlénkou, že byste se měla
státi mou macechou. Titulovati vás takto je mi velmi obtížné,

56

a upřímně řečeno, ani vám nepřeju toho jména. Má řeč zdá se
snad hrubá leckomu, ale jsem přesvědčen, že ji vyslyšíte a
mne pochopíte. Nahlédnete, že sňatek ten mne naplňuje
nechutí, víte, jelikož mne znáte, jak poškozuje mé zájmy, a
konečně dovolíte, abych s dovolením svého otce řekl, že
kdyby to na mně záleželo, sňatek ten by se vůbec ani
neuzavřel!
HARPAGON. Nestydaté to pozdravení! Pěkné to pro ni vyznání!
MARIANA. A já, mám-li vám odpovědíti, musím říci totéž. Jestli
vás naplňuje nechutí viděti ve mně svou macechu, mne
netěší, že máte vy býti mým nevlastním synem! Nemyslete
si, že já jsem vinna tím vším, co vás znepokojuje. Nerada
bych vás hněvala, a budu-li nucena, dávám vám slovo své, že
nikdy nesvolím k sňatku, který by vás zarmucoval.
HARPAGON. Má pravdu. Na hrubý suk hrubý klín. Prosím za
odpuštění, nejspanilejší, můj syn je neomalený, nezná ještě
následky řeči své a mluví bez rozvahy.
MARIANA. Ujišťuji vás, že jeho slova mne ani dost málo neurazila;
naopak mne těší, že jsem poznala jeho pravé smýšlení. Mám
ráda takové upřímné vyznání a kdyby byl jinak mluvil,
vážila bych si ho mnohem méně!
HARPAGON. Jste příliš dobrotivá, že takto jej omlouváte. Časem
on již zmoudří, a uvidíte, jak změní své smýšlení!
KLEANT. Nikoli, otče, já se docela nehodlám změniti. A prosím
úpěnlivě slečnu, by mi věřila.
HARPAGON. Hleďte, jaký to blázen! Čím dál tím horší jest!
KLEANT. Mám snad mluviti jinak, než mi srdce káže?
HARPAGON. Ještě toho není dost? Nezačal bys mluviti jiným
tónem?

57

KLEANT. Dobrá! Chcete-li, abych tedy jinak mluvil, dovolte, slečno,
abych se postavil na místo svého otce, a vyslovil, že jsem nic
krásnějšího nad vás v světě neviděl; že považuju za největší
štěstí vám se zalíbiti, a že jméno vašeho chotě jest pro mne
slávou a štěstím, které cením nad osudy největších vladařů
této země! – Ano, slečno, zváti vás svou, bylo by v očích
mých největší štěstí, k němuž směřuje moje ctižádost! Vše
jsem hotov podniknouti pro tak vzácnou kořist a překážky
nejmocnější…
HARPAGON. Jen pomalu, pomalu, synu!
KLEANT. Toť zdvořilost, již slečně za vás prokazuju.
HARPAGON. Mám také jazyk a nepotřebuju takového tlumočníka,
jakým jsi ty! Hej – nějaké židle sem! (Brindavoine vejde.)
FROSINA. Bude nejlíp, půjdeme-li ihned na trh, abysme se brzy
navrátili a měli dost času k zábavě.
HARPAGON (k Brindavoinovi). Dej tedy zapřáhnout! (Brindavoine
odejde.)

Výstup 12.
Harpagon, Mariana, Elisa, Kleant, Valer, Frosina.
HARPAGON (k Marianě). Prosím, abyste prominula, nejspanilejší,
že jsem zapomněl pozvati vás před odjezdem na malé
občerstvení!
KLEANT. Pomýšlel jsem na to, otče, a dal jsem přinésti vaším
jménem několik mis čínských oranžů, citronů a
zadělávaného ovoce!
HARPAGON (tiše k Valerovi). Valere!
VALER (tiše k Harpagonovi). On se zbláznil!

58

KLEANT. Zdá se vám snad, otče, že toho bude málo? Slečna již
odpustí.
MARIANA. Ale to bylo zbytečné!
KLEANT. Viděla jste kdy, slečno, krásnější diamant, než jaký má
můj otec na prstě?
MARIANA. Opravdu, září neobyčejně.
KLEANT (stáhne otci prsten a dá jej Marii). Podívejte se naň z blízka!
KLEANT (postaví se před Marii, která chce prsten vrátit). Ne, slečno,
jest nyní v rukou příliš krásných, toť dar mého otce!
HARPAGON. Dar?
KLEANT. Není-li pravda, otče, že si přejete, by jej slečna přijala
z lásky k vám?
HARPAGON (tiše ke Kleantovi). Co to tropíš?
KLEANT (k Marianě). Dává mi znamení, byste jej přijala.
MARIANA. Ne, nechci!
KLEANT. Žertujete? On přece nepomýšlí na to, bráti jej zpět!
HARPAGON (k sobě). Já se vzteknu!
MARIANA. To by bylo…
KLEANT (stále brání, aby diamant nemohla vrátit). Ne, pravím vám, že
by to bylo urážkou!
MARIANA. Ale prosím!
KLEANT. Ani slova…
HARPAGON (k sobě). Mor do něho!
KLEANT. Hleďte, váš odpor jej dráždil.
HARPAGON (tiše ke Kleantovi). Darebo!

59

KLEANT (k Marianě). Vidíte, jak si zoufá!
HARPAGON (stranou hroze Kleantovi). Zrádče!
KLEANT. To není otče mou vinou! Dělám, co mohu, aby slečna
prsten si podržela; ona však si umínila a nechce!
HARPAGON (s týmž posunkem). Katane!
KLEANT. K vůli vám, slečno, otec mne hubuje.
HARPAGON (táž hra). Šibeničníku!
KLEANT. On se rozstůně, slečno! Smilujte se a neodpírejte déle!
FROSINA (k Marianě). Jaké okolky! Vezměte prsten, když pán tomu
chce!
MARIANA (k Harpagonovi). Jen abych vás nerozhněvala, vezmu jej,
příležitě vám jej opět vrátím!

Výstup 13.
Brindavoine, předešlí.
BRINDAVOINE. Kdosi přišel, a chce mluvit, pane, s vámi!
HARPAGON. Řekni mu, že jsem zaměstnán, aby přišel podruhé!
BRINDAVOINE. Povídá, že vám přináší peníze!
HARPAGON (k Marianě). Prosím za odpuštění, vrátím se okamžitě.

Výstup 14.
La Merluche, předešlí.
LA MERLUCHE (běží, vrazí do Harpagona). Pane…
HARPAGON. Ach, již je po mně!
KLEANT. Co jest vám, otče, snad jste si neublížil?

60

HARPAGON. Ten lotr jistě byl podplacen mými dlužníky, aby mi
zlomil vaz!
VALER (k Harpagonovi). Nějaká hloupost!…
LA MERLUCHE (k Harpagonovi). Odpusťte, pane, myslil jsem, že
dobře udělám, když si pospíším.
HARPAGON. Co tady chceš, holomku?
LA MERLUCHE. Chci vám říci, že žádný kůň nemá podkov!
HARPAGON. Odveďte je ke kováři!
KLEANT. Než budou okováni, provedu, otče, slečnu naším bytem,
pak ji odvedu do zahrady, kam dám přinésti občerstvení!
(Všichni odejdou do pozadí.)

Výstup 15.
Harpagon, Valer.
HARPAGON. Dávej, Valere, dobrý pozor na všecko a hledí co
možná nejvíc ušetřit, bysme to mohli vrátiti kupci!
VALER. Ovšem!
HARPAGON (sám.) Ó nezdárné dítě, chceš mne přivésti na mizinu?
(Odejde s Valerem.)
Opona.

61

Jednání čtvrté.
Výstup 1.
Kleant, Mariana, Elisa, Frosina.
KLEANT. Vstupte sem, zde to bude lepší. Zde nás nikdo neslyší.
Nyní můžeme mluviti dle libosti.
ELISA. Ano, slečno, můj bratr svěřil se mi s láskou, kterou k vám
chová! – Znám zármutek i nepříjemnosti, které působí takové
případy, a ujišťuji vás, že beru největší podíl na vašem
osudu.
MARIANA. Je to sladkou útěchou, že vy berete účast v zájmech
mých! A já vás zapřísahám, slečno, byste mi zachovala pro
vždy své šlechetné přátelství, které jediné může polehčiti
ukrutnost osudu.
FROSINA. Na mou čest, vy jste všickni politování hodni, a hlavně
proto, že jste se mi nesvěřili s celou svou záležitostí! Byla
bych vám ušetřila tento nepokoj a nebylo by to dospělo tak
daleko!
KLEANT. Co počít? Můj nešťastný osud chce tomu tak! Však jaké
jsou vaše úmysly, sličná Mariano?
MARIANA. Což! Jest to v moci mé míti nějaký úmysl? Mohu se
v stavu svém odvážiti na víc než na pouhá přání?
KLEANT. Jsem tedy v srdci vašem odkázán na pouhá přání? Váš
soucit k činům se neodhodlá? Vaše dobrota není s to, by
pomohla? Vaše láska zůstane bez skutků?
MARIANA. Což mohu vám odpovědíti? Postavte se na mé místo, a
vizte sám, co mohu činiti. Nařizujte, raďte sám, obracím se

62

k vám a mám vás za příliš moudrého, než abyste chtěl žádati
ode mne víc, než by mohla dovoliti moje čest a slušnost!
KLEANT. Ach, co se stane ze mne, když i vy mne odkazujete jen
k tomu, co dovoluje ošklivý cit falešné cti a pedantické
slušnosti!
MARIANA. Co ale mám dělat? Kdybych i chtěla protiviti se spoustě
předsudků, jež ohrožují naše pohlaví, jsou tu přece ohledy,
jež vyžaduje úcta k mé matce. Vychovala mne s něžností
neobyčejnou a já se nemohu odhodlati k tomu, působiti jí
bolest! Dělejte, seč můžete u ní pro mne, hleďte, byste získal
její přízeň. Jednejte, jak chcete, mluvte co chcete, dávám vám
k tomu plnou moc, a přijde-li jen na to, abych já se pro vás
vyslovila, učiním to sama, a vyznám se jí ze všeho, co pro vás
cítím!
KLEANT. Frosino, má dobrá Frosino, chcete nám býti nápomocna?
FROSINA. Na mou věru, tu netřeba se tázat! S největší radostí!
Znáte mne, jsem takto dosti lidumilna. Nemám srdce ze
železa a ráda pomohu svými službičkami tam, kde lidé se vší
počestností spolu vycházejí. Co lze tady podniknout?
KLEANT. Prosím vás, přemýšlejte trochu!
MARIANA. Ukažte nám nějakou cestu!
ELISA. Vymysli si něco, čím bys pokazila, co jsi posud zapředla.
FROSINA. To je dost těžké! (K Marii.) Co se vaší matky týče, ta si dá
říci! Je dosti rozumná a snad ji pohneme k tomu, že věno,
které chtěla dáti otci, přenese na syna. (Ke Kleantovi.) Ale
nejhorší oříšek je ten… že váš otec je otcem vaším!
KLEANT. To se rozumí!
FROSINA. Rozzlobí se, až dostane košem! Nezapomene to tak hned
a nesvolí k vašemu sňatku. Nejlépe by bylo, zatočiti celou

63

věcí tak, aby koš přišel od něho, abyste se mu nějak
znechutila.
KLEANT. … Máte pravdu!
FROSINA (přemýšlí). Ovšem, že mám pravdu, vím to! – Toho by
bylo třeba, ale čert najdi prostředky, jak. Počkejte…
kdybychom měli po ruce ne právě mladou paní, trochu
obratnou jako já, která by dovedla zahráti si na šlechtičnu,
nějaké ty šaty bysme již v chvatu sehnali, a která by přišla
pod jménem markýzky neb hraběnky z Dolní Bretaně, to
bych již chytře dovedla navlíknout, aby váš otec myslil, že je
to bohatá partie, která mimo své domy má jmění sto tisíc
tolarů ve stříbře, že je po uši do něho zamilována a že by
chtěla státi se jeho ženou a dáti mu své celé jmění upsati! –
Nepochybuju, že by neodolal těmto návrhům. Neboť celkem,
on vás sice miluje, ale peníze miluje ještě víc, a jak by jednou,
tímto vnadidlem oslněn, svolil a vás se odříkal, bylo by nám
již jedno, jak by řádil, když by se dozvěděl, jak je to vlastně
s tou naší markýzou!
KLEANT. To jest velmi dobře vymyšleno!
FROSINA. Nechte mne! Já to provedu! Připadá mi právě na mysl
jedna moje přítelkyně, která je pro to jak stvořena!
KLEANT. Buďte ujištěna, Frosino, mu uznalostí, provedete-li to.
Však my, krásná Mariano, hleďme získati vaši matku, na tom
záleží víc, než přerušiti tento sňatek! Zapřísahám vás,
napněte všecky síly, dělejte vše, co vám možné jest.
Využitkujte něžný poměr, který panuje mezi vámi, úplně.
Užijte bez námitky výmluvných důvodů a veškerých vnad
tak všemohoucích, jež vložilo nebe v oči a na rty vaše;
nezapomeňte, prosím, ani jediné z oněch slov sladkých
prošení a lichocení, kterým, jak jsem přesvědčen, nelze
ničeho odepříti!

64

MARIANA. Učiním seč jsem, a nezapomenu na nic!

Výstup 2.
Předešlí a Harpagon.
HARPAGON (k sobě). Ach, můj syn líbá ruku své příští maceše, a
ona se tomu nebrání? Co as vězí za tím?
ELISA. Hle, tu otec!
HARPAGON. Vůz je přichystán, můžete odjeti, kdy vám libo!
KLEANT. Když, otče, vy doma zůstanete, vyprovodím já naše
hosty!
HARPAGON. Ne, jen zůstaň! Ony mohou jít samy a já mám tebe
právě zapotřebí! (Dámy odejdou.)

Výstup 3.
Harpagon, Kleant.
HARPAGON. Nu, nechme macechu stranou, co soudíš o této
dámě?
KLEANT. Co o ní soudím?
HARPAGON. Ano, co soudíš o její tailli, její kráse a jejím duchu?
KLEANT. Nu… tak… tak!…
HARPAGON. A dál?
KLEANT. Abych vám upřímně řekl, neshledal jsem při ní to, co
jsem očekával! – Její chování se – toť zjevná koketa, její vzrůst
je nehezký, krása její dost prostřední a duch její co
nejtriviálnější! – Nemyslete si, otče, snad, že vám ji chci
znechutit; nebo mně jest macecha jedna jako druhá, milovati

65

nemohu žádnou!
HARPAGON. Ale přece jsi pravil jí před chvílí…
KLEANT. Řekl jsem jí vaším jménem několik zdvořilostí, ale jen
proto, abych se vám zalíbil.
HARPAGON. Ty bys tedy nemohl se do ní zamilovati?
KLEANT. Já? Docela ne!
HARPAGON. To mne mrzí! Nebo kazí mi to plán, jenž právě v mé
hlavě vznikal! Při pohledu na ni přemítal jsem o svém stáří a
napadlo mně, že by mne mohli lidé pomlouvat, že se žením
s tak mladou osobou. To mne přimělo k tomu, že jsem chtěl
vzdáti se svého úmyslu; jelikož ale jsem již čestným slovem
poután, byl bych ji odstoupil tobě, kdybys nebyl vůči ní
takovou nechuť projevil!
KLEANT. Mně?
HARPAGON. Tobě!
KLEANT. Za ženu?
HARPAGON. Za ženu!
KLEANT. Slyšte! Ona sice není zcela dle mého vkusu; ale abych
vám radost udělal, otče, rozhodnu se a vezmu si ji… chceteli!
HARPAGON. Já však jsem rozumnější, než si myslíš. Nechci tě
nijak nutit!
KLEANT. Odpusťte… učinil bych si to násilí k vůli vám!
HARPAGON. Ne, ne, sňatek nemůže být šťastným, kde není
příchylnosti!
KLEANT. Ta se, otče, snad později dostaví, vždyť se říká, že láska je
často ovocem manželství.

66

HARPAGON. Ne. Se stanoviska muže nelze se na něco podobného
odvážiti; následky bývají pak ošklivé, a nechci je bráti na
svou zodpovědnost! Kdybys byl cítil k ní nějakou
náklonnost, řekl bych, budiž, a byl bych tě s ní místo sebe
zasnoubil, jelikož ale tomu tak není, zůstanu věren prvnímu
svému úmyslu a vezmu si ji sám!
KLEANT. Dobrá, otče! Jeli tomu tak, třeba, bych vám odnalil srdce
své a vyzradil vám naše tajemství! Pravdou je, že ji miluju od
onoho dne, co jsem ji viděl na procházce, že bylo ihned mým
úmyslem žádati o její ruku, a že mne od toho nezadrželo nic
jiného, než vyjádření vaše a bázeň před hněvem vaším!
HARPAGON. Navštívil jsi ji?
KLEANT. Ovšem, otče.
HARPAGON. Mnohokrát?
KLEANT. Jak jen jsem mohl v čase tak krátkém.
HARPAGON. Přijala tě vlídně?
KLEANT. Velmi vlídně, avšak nevěděla, kdo jsem, a to ji tak
překvapilo.
HARPAGON. Vyslovil jsi se a sdělil s ní úmysl ji vzíti za manželku?
KLEANT. Ovšem, i její matce jsem to poněkud napověděl.
HARPAGON. Přijala tvé nabídnutí?
KLEANT. Ano, velmi zdvořile.
HARPAGON. A dcera miluje tě rovněž?
KLEANT. Mohu-li důvěřovat zevnějšku, mám za to, otče, že je mi
nakloněna!
HARPAGON (tiše k sobě). Jsem tomu velmi rád, že jsem se to
dověděl, toť právě, co potřebuju. (Nahlas.) Nuž, synáčku, víšli co nyní? Nyní třeba – libo-li ti – starati se, jak bys vzdal se

67

této lásky, abys zanechal všech dalších kroků u osoby, již
zvolil jsem pro sebe, abys vzal sobě co nejdřív tu, kterou jsem
tobě určil.
KLEANT. Tak vy tedy, otče, se mnou zahráváte! Nu dobrá! Když to
došlo tak daleko, oznamuji vám, že se nevzdám lásky
k Marianně, že užiju všech prostředků, abych ji získal, že
máte-li třeba i souhlas její matky, já najdu, bohdá, jiné
spojence, kteří budou pro mne bojovati!
HARPAGON. Jak, ty Šibeničníku, ty máš tu smělost mně choditi do
zelí?
KLEANT. Naopak! Vy mně tak činíte, já byl první.
HARPAGON. Nejsem tvůj otec a nezasluhuju tvé úcty?
KLEANT. V těchto záležitostech nejsou děti povinny poslouchati
rodičů a jim ustupovati, tak daleko úcta nesahá; láska nezná
nikoho.
HARPAGON. Však já tě holí naučím znáti otce svého!
KLEANT. Vaše hrozby nespomohou.
HARPAGON. Ty se odříkáš Mariany?
KLEANT. Ani mne nenapadne!
HARPAGON. Dejte mi sem nějakou hůl!

Výstup 4.
Předešlí a Jakub.
MISTR JAKUB. He, he, he, pane, co se děje? Co zamýšlíte?
KLEANT. To je k smíchu!
MISTR JAKUB (ke Kleantovi). Jen zvolna, panáčku!

68

HARPAGON. Tak nestydatě se mnou hovořit!
MISTR JAKUB (k Harpagonovi). Milost, pane, milost!
KLEANT. Já neupustím!
MISTR JAKUB (ku Kleantovi). Jak, vy nepovolíte svému otci?
HARPAGON. Nech mne!
MISTR JAKUB (k Harpagonovi). Ale vždyť je to váš syn. – Ještě
kdybych to byl já!
HARPAGON. Rozsuď zde sám, mistře Jakube, a řekneš, že mám
pravdu.
MISTR JAKUB. Souhlasím! (Ke Kleantovi.) Vzdalte se na chvíli!
HARPAGON. Miluju děvče, které chci sobě vzít, a ten šibeničník je
tak drzý a miluje ji současně se mnou a chce si ji vzíti proti
mým rozkazům!
MISTR JAKUB. V tom chybuje.
HARPAGON. Není to něco neslýchaného, syn chce závoditi
s otcem! Neměl by z úcty již vzdáti se každého zasahování
v moje city?
MISTR JAKUB. Máte pravdu. Dovolte, já mu domluvím, a to hned.
(Blíží se Kleantovi.)
KLEANT (k Jakubovi, který se k němu přiblížil). Budiž, máš-li býti
soudcem mezi námi, přijímám to; mně je Petr jako Pavel, rád
ti přenechám, mistře Jakube, náš spor k rozhodnutí.
MISTR JAKUB. Tím velikou čest mi prokazujete.
KLEANT. Jsem zamilován do dívky, která mne rovněž miluje a
přijímá něžně mé vyznání lásky. Tu napadlo mému otci
kaziti tento krásný poměr, žádá ji sám o ruku.
MISTR JAKUB. V tom patrně chybuje!

69

KLEANT. Nestydí se v stáří svém mysliti ještě na ženění! Sluší mu
to býti ještě zamilovaným! Neměl by toto zaměstnání
přenechati mladým lidem?
MISTR JAKUB. Máte úplně pravdu. On jen žertuje. Dovolte, řeknu
mu své mínění. (K Harpagonovi). Nu dobrá! Váš syn není tak
umíněný, jak povídáte, a dá si již říci! Praví, že ví, jak úctou
je vám povinen, že jen v prvním okamžiku se dal hněvem
unésti a že se milerád podrobí vaší vůli, jen abyste s ním lépe
zacházel, než posud, a dal mu za ženu jen trochu slušnou
osobu, s níž by mohl býti spokojen!
HARPAGON. Tak! Řekni mu, Jakube, že, co se toho týče, může jen
nejlepší ode mne očekávati, a že mimo Mariany mu dávám
úplnou volnost vyvoliti si kohokoliv dle libosti.
MISTR JAKUB. Však já to spravím! (Ku Kleantovi.) Vždyť váš otec
není tak nerozumný, jak se domýšlíte, pravil mi, že jen vaše
řádění jej tak rozhněvalo, že chce jednat zcela dle vaší vůle, a
že svolí ke všemu, co si přejete, jen když s ním budete něžně
zacházeti a prokazovati mu budete úctu a oddanost, jíž syn
otci povinnován jest.
KLEANT. Ach Jakube, můžeš ho ujistit, že jestli mně Marianu dá,
budu tím nejoddanějším synem pod sluncem, že vždy ve
všem dle jeho vůle se budu říditi!
MISTR JAKUB (k Harpagonovi). Ujednáno; je srozuměn s vašimi
návrhy!
HARPAGON. Pak se daří všecko výborně!
MISTR JAKUB (ke Kleantovi). Ujednáno; je spokojen vašimi sliby.
KLEANT. Buď Bůh pochválen!
MISTR JAKUB. Pánové, račte se nyní jen smluvit, souhlasíte ve
všem; hádaliť jste se dříve jen z nedorozumění.

70

KLEANT. Můj dobrý Jakube, budu ti vděčen po celý život!
MISTR JAKUB. Nemáte zač, pane!
HARPAGON (k Jakubovi). Udělal jsi mi radost, Jakube, a to
zasluhuje odměny! (Hledá v kapsách, Jakub nastavuje ruku,
Harpagon vytáhne však pouze svůj šátek a dí:) Avšak buď
ujištěn, že to nezapomenu!
MISTR JAKUB (posměšně). Ruku líbám! (Odejde.)

Výstup 5.
Harpagon, Kleant.
KLEANT. Otče, prosím vás za odpuštění, dal jsem se příliš unésti!
HARPAGON. To nevadí!
KLEANT. Ujišťuji vás, že je mi to velice líto!
HARPAGON. A mne to nesmírně těší, že jsi zmoudřel!
KLEANT. Jak jste dobrý, že tak brzy zapomínáte mé provinění.
HARPAGON. Snadno zapomínáme provinění dětí svých, setrvají-li
na cestě povinnosti!
KLEANT. Jak, vy nevzpomínáte ani v nejmenším mých pošetilostí?
HARPAGON. Donutil’s mne k tomu oddaností a úctou, k nimž jsi
se navrátil!
KLEANT. Ujišťuju vás, otče, že až do své smrti zachovám v srdci
svém upomínku na dobrotu Vaši!
HARPAGON. A já ti slibuju, že vše na světě ode mne dostaneš!
KLEANT. Ach, otče, já již více nežádám, mně stačí, když jste mi dal
Marianu.
HARPAGON (trhne sebou). Jakže?

71

KLEANT. Pravím, otče, že jsem s vámi spokojen, a že vidím vrchol
vaší dobroty v tom, že mi dáváte Marianu!
HARPAGON (trhne sebou). Kdo pak řekl, že ti dávám Marianu?
KLEANT. Vy, otče!
HARPAGON. Já?
KLEANT. Ovšem!
HARPAGON. Naopak, tys slíbil, že se jí odříkáš!
KLEANT. Já že se odříkám?
HARPAGON. Ano!
KLEANT. Ani mne nenapadá.
HARPAGON. Což jsi neslíbil, že se jí odříkáš?
KLEANT. Naopak, chci ji víc než jindy.
HARPAGON. Jakže, synu, ty opět začínáš?
KLEANT. Nic mne nezviklá v mém úmyslu!
HARPAGON. To se podíváme, ničemo!
KLEANT. Dělejte, co se vám líbí!
HARPAGON. Zakazuju ti přijít mi na oči.
KLEANT. To se rozumí!
HARPAGON. Já tě opustím!
KLEANT. Opusťte!
HARPAGON. Já se tě odříkám!
KLEANT. Třebas!
HARPAGON. Já tě vydědím!
KLEANT. Vše, cokoli chcete!

72

HARPAGON. Já tě prokleju! (Odejde.)
KLEANT. Nechte si své dary!

Výstup 6.
Kleant, La Flèche.
LA FLÈCHE (vyjde ze zahrady s kasou). Ach, pane, že vás nalézám,
pojďte rychle za mnou!
KLEANT. Co se stalo?
LA FLÈCHE. Sledujte mne, pravím vám, jsme dobře na tom!
KLEANT. Co?
LA FLÈCHE. Zde, co právě potřebujeme.
KLEANT. Co?
LA FLÈCHE. Číhal jsem na to celičký den!
KLEANT. Co jí to?
LA FLÈCHE. Poklad vašeho otce, chytil jsem ho!
KLEANT. Jak’s to vyvedl?
LA FLÈCHE. Vše se dozvíte. Nyní na útěk! Slyším, jak křičí. (Oba
odejdou.)

Výstup 7.
HARPAGON (křičí ze zahrady a přiběhne bez klobouku). Zloději!
Zloději! Vrahové! Pomoc! – Vražda! Spravedlivé nebe! Jsem
ztracen! Zničen, zavražděn, podřezali mně chřtán! – Ukradli
mi peníze. Kdo to může být? Co se s ním stalo? Kde je? Kde
se skrývá? Co dělat, bych jej nalezl? – Kam běžet? – Kam
neběžet? – Není tady? Není tam?… Kdo je tu? – Stůj! (Sám

73

sebe chytá za ruce.) Darebo, vrať mi mé peníze!… Ah, toť jsem
já sám! Můj duch je pomaten – nevím ani kdo jsem, kde jsem
a co dělám! – Mé drahé, ubohé peníze! Můj příteli, ukradli mi
tebe. Já ztratil tebou svou podporu, útěchu, radost, vše je
skončeno pro mne, jsem zbytečný na světě! – Bez tebe žíti mi
nelze Dokonáno! – Nemohu dál, umírám, jsem mrtev, jsem
pochován! – Což mne nikdo nevzbudí navrácením mých
drahých peněz, nebo zprávou kde jsou? – Ach, co pravíte?
Nikoho tu!… Ať to byl, kdo byl, musil si dobře vyčíhat
hodinu a vyhlíď si okamžik právě, kdy jsem mluvil se svým
ničemným synem! Půjdu na úřad a dám prohledat celý dům,
sluhy, služky, dceru, syna i sebe! – Co tu lidí! Každý mne
naplňuje podezřením a každý se mi zdá býti zlodějem! – Ha,
o kom to mluvím? O tom, kdo mne okrad? Jaký to hluk
nahoře? – Je tam zloděj? Smilování, dejte mi, probůh, nějaké
zprávy o tom zloději! – Není ukryt mezi vámi? Dívají se na
mne a všickni se smějí! – Jistě mají také podílu na té krádeži.
Rychle pro komisary, střelce, profosy, soudce, lid, šibenici a
katany! – Dám pověsiti celý svět, a nenajdu-li své peníze,
oběsím potom sama sebe!
Opona.

Jednání páté.
Výstup 1.
Harpagon, policejní komisař.
KOMISAŘ. Jen mne nechte, bohu díky, znám svůj úřad. Není to
dnes poprvé, co se zabývám pátráním po zloději; ba, chtěl
bych míti tolik pytlů franků, co jsem již dal lidí pověsit!
HARPAGON. Všecky úřady musí ujati se mé záležitosti, a nepřijdu-

74

li k svým penězům, poženu soudy před soud.
KOMISAŘ. Třeba zavésti všemožné pátrání. Pravíte, že bylo v oné
kase…
HARPAGON. Plných deset tisíc tolarů.
KOMISAŘ. Deset tisíc tolarů!
HARPAGON. Deset tisíc tolarů!
KOMISAŘ. Krádež to věru značná!
HARPAGON. Není ani trestu pro nezměrnost tohoto zločinu.
Zůstane-li bez trestu, nejsou víc jisty ani nejsvětější věci
člověka.
KOMISAŘ. Jaké mince byly ty peníze?
HARPAGON. Pravé luisdory a těžké pistoly.
KOMISAŘ. Koho máte v podezření?
HARPAGON. Každého! Chci, abyste zatknul celé město i všecka
předměstí!
KOMISAŘ. Jen nikoho nepoplašte! Dříve musíme nabýti nějakých
důkazů, a proto se chovati opatrně, později můžeme
vystoupiti s veškerou přísností, by možno bylo opatřiti vám
vaše peníze!

Výstup 2.
Předešlí, mistr Jakub.
MISTR JAKUB (v pozadí divadla, obrácen do scény, kterou přichází).
Jsem tu zas! Uškrťte mi jej na místě, upečte mu nohy na
rožni, uvařte mi ho ve vařící vodě, pověste mi ho ke stropu!
HARPAGON. Koho? Zloděje?

75

MISTR JAKUB. Mluvím o seleti, které mi posílá váš správce, a jež
chci pořádně ustrojiti!
HARPAGON. O to nejde! Tento pán se tě bude na jiné věci
vyptávat!
KOMISAŘ (k mistru Jakubovi). Nelekejte se, nehodlám vám ublížit! –
Vše se odbude hladce!
MISTR JAKUB. Bude pán zde večeřet?
KOMISAŘ. Nesmíte, přítelíčku, ničeho před pánem svým zatajiti!
MISTR JAKUB. Na mou duši, ukážu vám, co dovedu, uvidíte!
HARPAGON. O to nejde!
MISTR JAKUB. Nevařím-li tak dobře, jak bych sám chtěl, je vinou
vašeho pana správce, který mi ustříhal křídla nůžkami své
spořivosti!
HARPAGON (zhurta, popadne jej za hrdlo). Zrádče, jde tu o něco
jiného, než o jídlo, chci, abys mi dal zprávy o ukradených
penězích!
MISTR JAKUB (udiven). Vám vzal někdo peníze?
HARPAGON. Ovšem, ničemo; a já tě dám pověsit, jestli mi je
nevrátíš!
KOMISAŘ (k Harpagonovi). Pro Boha vás prosím, tak jej nemučte!
Vidím na jeho tváři, že je poctivec, a že vám poví vše, co
chcete, i bez žalářování! – Ano, příteli, povíte-li nám vše,
nestape se vám ničeho, ano dostane se vám od vašeho pána
pořádné odměny. Dnes mu byly ukradeny peníze, vy jístě o
tom něco víte!
MISTR JAKUB (k sobě). Hle, tu příležitost, jak bych se pomstil
našemu správci! Od té doby, co on sem vstoupil, rozhoduje
tu o všem a má u mne beztoho za poslední výprask, pořádný

76

vroubek!
HARPAGON. Co to hučíš?
KOMISAŘ (k Harpagonovi). Nechte jej, připravuje se, jakby vám
všecko vypověděl, a řekl jsem vám, že se mi zdá být
poctivcem!
MISTR JAKUB. Chcete-li pane, pravdu, myslím, že váš drahý pan
intendant to udělal!
HARPAGON. Valer?
MISTR JAKUB. Ano!
HARPAGON. On, jenž jest věrnost sama?
MISTR JAKUB. Právě on! Myslím, že on vás okradl!
HARPAGON. Z čeho to soudíš?
MISTR JAKUB. Z čeho?
HARPAGON. Ovšem!
MISTR JAKUB. Soudím, protože tak soudím!
KOMISAŘ. Třeba udati důvodů, proč máte jej v podezření?
HARPAGON. Viděl jsi snad, že by obcházel kol místa, kde byly
peníze ukryty?
MISTR JAKUB. Ba že, – ale, kde byly vaše peníze?
HARPAGON. V zahradě.
MISTR JAKUB. Ano, právě v zahradě obcházel. A v čem ty peníze
byly?
HARPAGON. V kase!
MISTR JAKUB. Ano, to se shoduje, viděl jsem u něho kasu!
HARPAGON. A ta kasa, jak vypadala? Uvidím hned, je-li to moje.

77

MISTR JAKUB. Jak vypadala?
HARPAGON. Ano.
MISTR JAKUB. Vypadala, vypadala jako kasa!
KOMISAŘ. To se rozumí, ale popište ji trochu!
MISTR JAKUB. Byla to velká kasa.
HARPAGON. Mně ukradena byla malá!
MISTR JAKUB. He, ano ta byla také malá, jak se to vezme, já ji
nazývám velikou, dle obsahu jejího!
KOMISAŘ. Jaké barvy byla?
MISTR JAKUB. Barvy?
HARPAGON. Ovšem!
MISTR JAKUB. Barvy – nu, jaké pak barvy, pomozte mi trochu!
HARPAGON. Eh –!
MISTR JAKUB. Byla snad červená?
HARPAGON. I ne, šedivá!
MISTR JAKUB. Ano, šedivočervená, to právě chtěl jsem říci!
HARPAGON. Není pochybnosti, toť ona! Pište, pane, zaveďte s ním
protokol! Bože, komu teď věřit? Nač nyní přísahat, po
takových zkušenostech, myslím, že bych byl s to ukrásti
sama sebe!
MISTR JAKUB (k Harpagonovi). Aj, tu, pane, přichází. Neříkejte mu
aspoň, že já jsem ho prozradil!

Výstup 3.
Předešlí a Valer.

78

HARPAGON (k Valerovi). Pojď blíže a vyznej se z nejčernějšího
skutku, z nejděsnějšího útoku, který kdy byl spáchán!
VALER. Co chcete, pane?
HARPAGON. Jak ty, zrádče, nerdíš se nad svým zločinem?
VALER. O jakém zločinu mluvíte?
HARPAGON. O jakém zločinu, a ty se ptáš, bídníku! Jakobys
nevěděl, co chci říci! Nadarmo se snažíš jej utajiti, záležitost
je objevena, právě jsem se všecko dozvěděl! Jak můžeš
zneužívati takto mé dobroty. Tys vstoupil do mého domu,
abys mne zradil, a vyvedl takové lotrovství!
VALER. Pane, když již všecko víte, nechci se vytáčeti a zapírati.
MISTR JAKUB (k sobě). Což bych to byl náhodou uhodl?
VALER. Chtěl jsem s vámi časem o tom promluviti, a vyčkati
k tomu příhodný okamžik, leč když to již víte, zapřísahám
vás, že jsem vás nechtěl rozhněvat, a prosím, byste vyslyšel
mé důvody!
HARPAGON. A jaké můžeš uvésti důvody, nestoudný zloději?
VALER. Toho jména jsem, pane, nezasloužil. Urazil jsem vás, to je
pravda, avšak i při všem lze chybu moji prominouti!
HARPAGON. Jak? Prominouti? Takovou zálohu, takový vražedný
útok?
VALER. Jen se pro bůh nerozčilujte tak příliš! Až mne vyslechnete,
seznáte, že to zlo není tak veliké, jak je děláte sám!
HARPAGON. Zlo není tak veliké. Jak, jde tu o můj život, o mou
krev, ty šibeničníku!
VALER. Vaše krev, pane, nepadla do tak zlých rukou! Já jí
neublížím, a vše, co se stalo, dá se napravit!
HARPAGON. Toť také doufám, vrátíš, co’s mi ukradl!

79

VALER. Vaší cti, pane, dostane se úplného zadostučinění!
HARPAGON. Nejde tu o čest! Leč pověz mi, co tě dohnalo
k takovému zločinu?
VALER. Ach, vy se ptáte?
HARPAGON. Ano, já se ptám.
VALER. Bůh, jenž všecko omlouvá – láska.
HARPAGON. Láska?
VALER. Ano!
HARPAGON. Pěkná to láska, velmi pěkná, na mou čest, láska
k mým zlaťákům!
VALER. Ne, pane, vaše bohatství mne nelákalo, ani mne neoslnilo a
já vzdávám se všeho nároku na vaše statky, necháte-li mi ten
jediný, který mám.
HARPAGON. Kýho čerta! To ti nenechám! Hleďte na tu
nestydatost, chce podržeti si, co mi ukradl!
VALER. Vy to jmenujete krádeží?
HARPAGON. Jmenuji-li to krádeží? Takový poklad!
VALER. Je to poklad, máte pravdu, a ten nejvzácnější bez odporu,
který máte, však tím jej neztratíte, bude-li mým. Prosím vás
na kolenou o ten poklad čaruplný, který byste mi měl dáti
sám dobrovolně!
HARPAGON. Všecko marné! A co to vlastně chceš?
VALER. My si vzájemnou věrnost přísahali a slíbili si, že se
neopustíme nikdy!
HARPAGON. Přísaha znamenitá, slib věru roztomilý!
VALER. Ano! my jsme se navzájem zavázali patřiti sobě pro vždy!

80

HARPAGON. Však já vám to překazím.
VALER. Jedině smrt nás může rozloučiti!
HARPAGON. Toť jsi po čertech do mých peněz zamilován!
VALER. Ubezpečuji vás, pane, že sobectví mne nedohnalo k činu
tomu! Srdce mé nehnaly tyto důvody! Motiv ušlechtilý mne
přiměl k tomuto rozhodnutí!
HARPAGON. Ne konci řekneš ještě, že jsi chtěl mé peníze
z křesťanské lásky! Však já se již o to postarám, aby
spravedlnost mi zjednala právo, nestydatý taškáři!
VALER. Dělejte, co se vám zlíbí, já jsem připraven snášeti všecka
utrpení, však, prosím vás, byste věřil, že je-li něco
trestuhodného na tom, abyste obžaloval jedině mne a nikoli
svou dceru, která jest bez viny!
HARPAGON. To si myslím! To by ještě scházelo, aby tak moje
dcera měla podílu v tom zločinu. Však, chci zpět své jmění.
Avšak vyznej se, kam’s ji unesl?
VALER. Já ji neunesl, jest posud doma!
HARPAGON (k sobě). Ó má drahá kasičko! (Nahlas.) Není posud
z mého domu?
VALER. Ne, pane.
HARPAGON. He, řekni mi, tys se jí nedotknul?
VALER. Já se jí dotknout? Ach, křivdíte jí tak, jako křivdíte mně; jeť
to láska čistá, kterou k ní plám!
HARPAGON (stranou). Plá láskou k mé kase.
VALER. Umřel bych raději, než bych se k ní přiblížil s myšlénkou
urážlivou, jeť ona příliš moudrá i cudná k tomu!
HARPAGON (stranou). Má kasa příliš cudná?

81

VALER. Všecky mé touhy omezily se na tom, vídati ji denně, a nic
všedního neprofanovalo vášeň, kterou mi vdechly její krásné
oči.
HARPAGON (stranou). Krásné oči mé kasy – mluví o ní, jako o své
milence!
VALER. Paní Claude zná celou tu událost a dá vám svědectví.
HARPAGON. Jak, má služka jest spoluvinnicí?
VALER. Ovšem, pane! Byla svědkem našeho slibu, a když seznala
mé poctivé smýšlení, pomohla mi, přemluviti vaši dceru, aby
mi slíbila věrnost!
HARPAGON (stranou). Aj, kterak fantasiruje ze strachu před
soudem. (Nahlas.) Co tu tlacháš o mé dceři?
VALER. Pravím, pane, že jsem si vzal nesmírnou práci, nežli její
stud naklonil se mé lásce!
HARPAGON (v úžasu). Čí stud?
VALER. Vaší dcery! Teprve včera rozhodla se uzavříti se mnou
sňatek a podepsati smlouvu svatební!
HARPAGON (překvapen). Má dcera podepsala s tebou smlouvu
svatební?
VALER. Ano, pane; právě jako já s ní to učinil.
HARPAGON. Ó Bože! Druhé neštěstí!
MISTR JAKUB (ke komisaři). Pište, pane, pište!
HARPAGON. Rána na ránu! Jedno zoufalství větší druhého! (Ke
komisaři.) Hej, pane, jednejte, jak úřad vám káže, a zaveďte
s ním protokol jako se zlodějem a svůdníkem!
MISTR JAKUB. Jako se zlodějem a svůdníkem!
VALER. Ta jména mi nepřísluší, až vyjde na jevo, kdo já jsem.

82

Výstup 4.
Harpagon, Elisa, Mariana, Valer, Frosina, mistr Jakub a komisař.
HARPAGON. Ach, zlořečená dcero, nehodné dítě takového otce
jako já! Tak ty provádíš naučení moje! Ty se zamiluješ do
bídného zloděje, a ty se mu zadáš bez mého svolení! Však vy
se oba zmýlíte! (K Elise.) Zavru tě! (K Valerovi.) A ty,
nestydatý lotře, budeš viset na potupné šibenici! Tak
potrestám (k Elise) tvoje chování a (k Valerovi) tvoji drzost!
VALER. Na štěstí nebude vaše vášeň soudcem, a já budu dříve
vyslyšen než odsouzen.
HARPAGON. Já jsem se přeřekl, když jsem jmenoval šibenici;
budeš čtvrcen, za živa do kola vpleten!
ELISA (na kolenou k Harpagonovi). Ach, otče, smilujte se, a dejte se
obměkčiti, prosím vás, a nepřepínejte až v násilí svou moc
otcovskou! Nedejte se unést prvními záchvaty své vášně, a
rozvažte si všecko, co hodláte podniknouti! Vemte si práci a
všimněte si bedlivěji toho, na nějž si stěžujete. Je docela jiný
než vám se zdá a nebudete se diviti, že jsem se oddala lásce
jeho, až se dozvíte, že byste byi mne dávno ztratil bez něho!
Ano, otče můj, on mne s nasazením života zachránil před
utopením, že jemu děkujete život dcery své…
HARPAGON. To všecko nic neznamená! Měl tě nechat utopit se,
než udělati to, co udělal!
ELISA. Otče, zapřisáhám vás pro lásku otcovskou!
HARPAGON. Ne, nechci ničeho slyšet! Buď zjednán průchod
spravedlnosti!
MISTR JAKUB (stranou). Ty mi zaplatíš ten výprask!
FROSINA (stranou). Toť podivná motanice!

83

Výstup 5.
Anselm, Harpagon, Elisa, Mariana, Frosina, Valer, Komisar, Mistr Jabub.
ANSELM. Co pak se stalo panu Harpagonovi, jak je pobouřen?
HARPAGON. Ach, pane Anselme, zde vidíte nejnešťastnějšího
člověka pod sluncem. Na smlouvu, již chcete uzavříti, nelze
v tomto zmatku ani pomysliti. Vraždí mne v mém jmění,
v mé cti, a tu je ten zrádce, ten ničema, ten zločinec, který
porušil nejsvětější práva, který se vetřel ke mně pod pláštěm
sluhy, by mi ukradl mé peníze, aby mi svedl mou dceru!
VALER. Kdož myslí na vaše peníze, o nichž stále mluvíte?
HARPAGON. Slíbili si navzájem manželství. Ta urážka týká se vás,
pane Anselme, a na vás jest, abyste se opřel proti ní a nasadil
všecky páky spravedlnosti a pomstil se za jeho drzost!
ANSELM. Nebylo nikdy mým úmyslem zasnoubiti se násilím a
vyhledáván nároku na srdce, které se již zadalo; však pro
zájmy vaše chci zakročiti jak pro vlastní!
HARPAGON. Zde pan komisař, řádný úředník, který neopomene
ničeho, jak mne ujistil, co jeho úřad vyžaduje. (Komisarovi
ukazuje Valera) Doberte si ho pořádně. Vezměte jej do kleští,
jak se sluší, a prozkoumejte záležitost do poslední nitky!
VALER. Nevím věru, jaký zločin můžete uvaliti na mne, když
miluju vaši dceru, a jak mne můžete odsuzovati pro naše
zasnoubení! Až se dozvíte, kdo já jsem…
HARPAGON. Lary, fary! Svět je dnes přeplněný takovými
švindléři, kteří těží z toho, že jich nikdo nezná, kteří vydávají
se nestydatě za kteréhokoliv z prvních šlechtických rodin!
VALER. Vězte, že mám srdce příliš dobré, než abych se chlubil
cizím peřím. Pane, celá Neapol může dosvědčiti můj původ!

84

ANSELM. Jen se mějte na pozoru! Odvažujete se na víc než se
domníváte a mluvíte před člověkem, který zná celou Neapol,
který velmi lehce prohlédne až ke dnu celou vaši historku!
VALER (hrdě si klobouk narazí). Nebojím se pranic, a znáte-li Neapol,
víte kdo byl don ThomasďAlburci!
ANSELM. Ovšem, že vím, a málo lidí znalo jej jako já!
HARPAGON. Já se starám čerta o Petra jako o Pavla. (V tom vidí dvě
rozsvícené svíčky a rychle jednu zhasí.)
ANSELM. Nechte jej prosím, mluviti, uvidíme, co řekne!
VALER. Řeknu jen, že byl mým otcem!
ANSELM. On?
VALER. Ano!
ANSELM. Jděte, vy žertujete. Vymyslete si něco chytřejšího a
nemyslete, že se touto přetvářkou zachráníte.
VALER. Mluvím jen čirou pravdu! Není pražádná lež a přetvářka,
uvádím jen to, co mohu dokázati!
ANSELM. Jakže? Vy se osmělujete vydávati za syna dona Thomasa
ďAlburci?
VALER. Ovšem, že se osměluju, a jsem odhodlán hájiti tuto pravdu
proti každému!
ANSELM. Vaše smělost je neslýchaná! Vězte tedy a zastyďte se, že
je tomu již šestnáct roků nejméně, co tento člověk, o němž
mluvíte, zahynul s dětmi i ženou na moři, chtěje se zachrániti
před krutým pronásledováním, poněvadž se súčastnil
neapolského povstání, následkem kteréhož se množství
urozených rodin z vlasti své vystěhovalo.
MARIANA (jeví pohnutí).
VALER. Ano, ale vězte opět k svému zahanbení, že sedmiletý jeho

85

syn a jeden sluha zachráněni byli španělskou lodí a tento
zachráněný syn s vámi mluví! Vězte, že kapitán oné lodi
dojat mým osudem, si mne zamiloval, že mne vychoval jako
vlastního syna, že jsem vojínem od prvního mládí svého, a že
jsem se teprve nedávno dověděl, že otec můj není mrtev, jak
jsem se domníval, že na cestě, když jsem jej hledal, náhoda
nebem určená dopřála mi shledati se s rozkošnou Elisou, že
stal jsem se otrokem její krásy, že síla mojí lásky a přísnost
jejího otce přinutily mne k rozhodnutí, že jsem vstoupil do
služby jejího otce, a vyslal jiného, by pátral po stopě mých
rodičů.
MARIANA (jeví pohnutí).
ANSELM. Leč jaké důkazy mimo slova vaše mohou nás přesvědčiti,
že to vše není pouhou bajkou, na nějaké pravdě
zbudovanou?
VALER. Španělský kapitán, rubínové pečetítko, vlastnictví to mého
otce, achátový náramek, který mi dala moje matka, a starý
Pietro, který se mnou vyváznul z bouře mořské.
MARIANA (s radostným pohnutím). Ach, vaše slova mohu potvrditi
– ze všeho vidím, že vy jste mým bratrem!
VALER. A vy mou sestrou?
MARIANA. Ano! Mé srdce chvěje se pohnutím od té chvíle, co
mluvíte. A jak se zaraduje naše matka, která mi tisíckráte
vypravovala o neštěstí naší rodiny. Nebesa zachránila nás
v oné truchlé události, však zachovala nám život pouze za
cenu naší svobody, nebo mořští loupežníci zajali nás, mne a
matku mou na troskách naší lodi! Po deseti letech otroctví
vrátil nám šťastný osud svobodu, a vrátili jsme se do
Neapole, kde zatím prodán byl veškerý náš majetek, ale
nějakých zpráv o otci jsme nedostaly! Odcestovaly jsme do
Janova, kde shledala naše matka trosky nepatrného dědictví,

86

a odtud prchajíce před nespravedlností příbuzných přišly
jsme sem, kde takřka bídou hyneme!
ANSELM. Ó Bože, jaké jsou cesty moci tvé! Jak ukazuješ, že divy
dělati jedině tobě přísluší! Obejměte mne mé dítky a spojte
všichni radost svou s radostí otce vašeho.
VALER (s úžasem). Vy jste otcem naším?
MARIANA. Vás tedy moje matka tolik oplakávala?
ANSELM. Ano, dcero, ano, synu můj! Já jsem don Thomas
ďAlburci, jejž nebe provedlo vlnami moře se všemi penězi,
které měl při sobě, a který po šestnáct let vás všecky za mrtvé
považoval, který po dlouhých cestách hodlal v novém sňatku
s osobou jemnou a rozumnou nalézti náhradu a útěchu nové
rodiny. Nejsa jist životem v Neapoli, sebral jsem se, a
prodav, co se dalo, přestěhoval jsem se sem, kde pod jménem
Anselm chtěl jsem zbaviti se nepříjemností a neshod, které
mi mé vlastní jméno v tak hojné míře přinášelo!
HARPAGON (k Anselmovi). To jest váš syn?
ANSELM. Ano!
HARPAGON. Chytnu tedy vás, byste mi zaplatil těch deset tisíc
tolarů, které mi ukradl.
ANSELM. On že vás okradl?
HARPAGON. Ano, on!
VALER. Kdo vám to řekl?
HARPAGON. Jakub!
VALER (k Jakubovi). Ty že’s to řekl?
MISTR JAKUB. Vždyť přece vidíte, že nic neříkám!
HARPAGON. Ba že, zde pan komisar zavedl s ním protokol.

87

VALER. Myslíte, že jsem schopen takové podlosti?
HARPAGON. Schopen nebo neschopen, chci své peníze!

Výstup 6.
Harpagon, Anselm, Elisa, Mariana, Kleant, Valer, Frosina, Komisař, Mistr
Jakub, La Flèche.
KLEANT. Netrapte se déle, otče můj, a neobviňujte nikoho! Mám
zprávy, co se týče vaší záležitosti, ba mohu vám říci, že vaše
peníze budou vám vráceny, dovolíte-li, aby Mariana byla
mou!
HARPAGON. Kde jsou?
KLEANT. O to se nestarejte, jsou na místě, za které ručím, a vše
závisí ode mne! Jest na vás rozhodnouti, třeba jen voliti: buď
mi dejte Marianu, buď oželte svou kasu.
HARPAGON. Neschází tam ničeho?
KLEANT. Ani zbla, vyslovte se, souhlasíte-li se sňatkem, k němuž
dává její matka své svolení, která jí dává úplnou volnost
vybrati si mezi námi oběma!
MARIANA (ku Kleantovi). Vy však nevíte, že teď nestačí již toto
svolení, že nebe (ukazuje Valera) dalo mi bratra, a s tím i otce
(ukazuje Anselma), jichž svolení si též třeba vyžádati.
ANSELM. Nebe nevrátilo mne vám, drahé dítě, bych odporoval
přání vašemu. Pane Harpagone, vy uznáte zajisté, že volba
mladého děvčete padne dříve na syna, než na otce, svolte
tedy bez dalšího mluvení, jako já svoluji k tomuto dvojímu
sňatku.
HARPAGON. Než přijmu radu vaši, musím dříve spatřiti svoji
kasu.

88

KLEANT. Uzříte ji celou a neporušenou!
HARPAGON. Nemám peněz, bych dal věno svým dětem!
ANSELM. Také dobře! Mám sám dosti pro oba, to vás nemusí
znepokojovat.
HARPAGON. Vy se tedy zavazujete, že uhradíte útraty obou těchto
sňatků?
ANSELM. Ano; jste pak spokojen?
HARPAGON. Ano, ale s tou výjimkou, že mi dáte ku svatbě ušiti
nový oblek!
ANSELM. Budiž! Užívejme tedy veselí, které nám šťastný tento den
připravil.
KOMISAŘ. Zvolna, pánové, kdo mi zaplatí mé namáhání, mé
protokoly?
HARPAGON. Co je nám do vašich protokolů?
KOMISAŘ. Přece jsem je nezaváděl pro nic za nic!
HARPAGON (ukazuje na Jakuba). Pověste tady toho, chcete-li míti
zaplaceno!
MISTR JAKUB. Běda! Co počít? Za pravdu jsem bit, a za lež mám
být oběšen!
ANSELM (k Harpagonovi). Pro tentokrát mu tento žert odpusťte,
pane Harpagone.
HARPAGON. Vy tedy zaplatíte komisarovi?
ANSELM. Budiž i to, a nyní spěšme oznámiti radostnou tuto
událost vaší matce!
HARPAGON. A já, rychle k své kasičce!
Opona.

89

Moliere
Lakomec
Vydala Městská knihovna v Praze
Mariánské nám. 1, 115 72 Praha 1
V MKP 1. vydání
Verze 1.0 z 1. 1. 2012

